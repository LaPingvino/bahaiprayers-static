<!DOCTYPE html>
<html><head>
	<meta charset="utf-8">
	<title>devotional.gq - lang-gil</title>
	<meta name="viewport" content="width=device-width, initial-scale=1">
	<meta name="theme-color" content="lightgrey">
	<link rel="manifest" href="../../devotional.webmanifest">
<style>
#header h1 {
	background: url('/logo.png') no-repeat left;
	background-size: 50px 50px;
	margin: 25px;
	vertical-align: center;
	padding: 0;
	padding-left: 60px;
	height: 50px;
	font-size: 2em;
}
#menu {
	margin: 25px;
}
a {
	text-decoration: underline;
	color: black;
}
a:hover {
	text-decoration: none;
	color: darkblue;
}
#header {
	border-bottom: thin solid black;
}
#content {
	margin: 40px;
}
.wrtitle::before {
	content: '#'
}
.wrtitle {
	float: left;
	margin: 1ex;
}
.rtl {
	direction: rtl;
}
h2 {
	display: inline;
	padding: 1ex;
}
h2 + div {
	display: block;
}
</style>
</head>
<body><div id="header">
	<a href="https://devotional.gq/"><h1>devotional.gq</h1></a>
<nav id="menu">

</nav>
</div>
<div id="content">
<h1>lang-gil</h1>

<a href="../../tags/">&lt;&lt; Tags</a>

<div id="inner">


<h2 class="list"><a href="../../prayer/unsorted/gil/bpn10378/">Prayer bpn10378 in Kiribati</a></h2>
<p>E riai n anaaki te tataro aei te taina i nanon uabwi ma aua te aoa, n te tawanou Atuau, I kaotia ma te koaua bwa Ko a tia ni karikai bwa Nna Ataiko, ao n Taromauriiko. Ao I kaotia n te tai aei bwa bon Moan te Mwaaka Ngkoe ao ngai bon moan te mangori. Moan te Korakora Ngkoe ao ngai bon moan te kainnano. Bon akea riki Te Atua temanna bwa ti Ngkoe, te Buoka n te kangaanga, ao te Maiu i bon Irouna.</p><hr />

<h2 class="list"><a href="../../prayer/unsorted/gil/bpn10379/">Prayer bpn10379 in Kiribati</a></h2>
<p>E na anaaki ni katoa bong, n te ingaabong, te tawanou ao te tairiki *(Are e kan tataro, e na teboki baina, ao ngke e tabe n teboki, e atonga aei):
Kamatoai baiu, O Ngkoe Atuau, bwa e aonga n taua Am Boki ma aron te baabanennano bwa a aonga n akea korakoraia kaain te aonaaba i aona. Kaawakinna, ngkanne, man karaoan baike e aki katauaki iai. Boni Ngkoe, ni koaua, Moan te Mwaaka, te Kabanea ni Korakora.</p><hr />

<h2 class="list"><a href="../../prayer/unsorted/gil/bpn10380/">Prayer bpn10380 in Kiribati</a></h2>
<p>*(Are e tangiria n atonga te tataro aio, ke e tei ao n rairaki nakon Te Atua, ao, ngke e tei i aon ana tabo, e na taraa te angaatai ao te angamaing, n aron ae e tataninga Ana nanoanga te Uea, te Kabanea n Nanoanga, te Moamoaaomata. Ngkanne ke e atonga aei:) O Ngkoe aia Uea aara nako ao te Tia karaoi taian karawa! I Butiiko irouia Naake Ngaiia Bongin-Rikiraken Oioim ae e aki nooraki, te Kabanea n Rietaata, te Kabanea ni Mimitong, ni karaoa au tataro bwa te ai are e na kabueki rabunanimata nako ake a kainai man Tamaroam, ao te oota are e na kairai nakon marawan Kaaniam.</p><hr />

<h2 class="list"><a href="../../prayer/unsorted/gil/bpn10381/">Prayer bpn10381 in Kiribati</a></h2>
<p>E kabwaia te nne, ma te auti, ma te tabo, ma te kaawa, ma te nano, ma te maunga, ma te nne ni katantan, ma te nangananga, ma te marua, ma te aba, ma te marawa, ma te atimwakoro, ma te tawaana ike e a tia ni taboaki iai Aran te Atua, ma ni kamimitongaki Neboana.
(Source category: Tataro aika a Taabangaki) (Bahaiprayers.net ID: 10381)</p><hr />

<h2 class="list"><a href="../../prayer/unsorted/gil/bpn10382/">Prayer bpn10382 in Kiribati</a></h2>
<p>Katakei, ngkoe Au toro, Ana kibu nako Te Atua ake a tia ni karekeaki iroum, n aron katakeaia irouia naake a tia ni katikaki ni kaaniaki Nakoina, bwa ni karewerewen am anene e na kona ni bon kaura oin tamneim, ao ni katiki nanoia aomata ni kabane. Are e atongnga, i bon irouna n ana ru, kiibu ake kaotaki iroun Te Atua, Ana anera te Uea a na kauamaae nako ao a na tibwatibwai boiararan taeka ake a atongaki mai wiina, ao e na karikia naake a etieti ni bukibuki nanoia.</p><hr />

<h2 class="list"><a href="../../prayer/unsorted/gil/bpn10383/">Prayer bpn10383 in Kiribati</a></h2>
<p>First line: O Thou Whose face is the object of my adoration O Ngkoe Are Moamoam bon boton au tangira, Are Tamaroam bon au nono, Are mwengam au kouru, Are kamoamoaakim bon au kantaninga, Are Am kakaawakin bon raaraou, Are Am tangira bon bukin karikau, Are atongan Aram bon karauakiu, Are Kaanim nakoiu bon au kantaninga, Are Menam I rarikiu bon nanou ae e korakora ao au kantaninga ae te kabanea n rietaata; I bubuti Nakoim bwa Ko na aki tukii mai irou bwaai ake Ko katauii ibukiia naake a rineaki ibuakoia Am toro.</p><hr />

<h2 class="list"><a href="../../prayer/unsorted/gil/bpn10384/">Prayer bpn10384 in Kiribati</a></h2>
<p>Atuau, Maamaten Nanou, Au Uea, Au Tangira! Te newe ra ae e kona n atong au karabwarabwa Nakoim? I bon aki mwemweeuti, Ko bon kautai. I a tia n rairaki nako mai Iroum, Ko kaota te tituaraoi ni buokai n rairaki Nakoim. I riki n ai aron temanna ae e mate, Ko bon kamaiuai ma te ran ni kamaiu. I bon rai, ko a manga kamaiuai ma te raanga n ran man karawan Am taetaenikawai are e a tia ni wawaanako man Ana Kainikoroboki te Kabanea n Nanoanga.</p><hr />

<h2 class="list"><a href="../../prayer/unsorted/gil/bpn10385/">Prayer bpn10385 in Kiribati</a></h2>
<p>Atonga: Mimitong Nakoim Are Ko a tia ni karikiia Naake a Tabu bwa a na kaotii aia aki konabwai i matan kaotioti aika uauaanao ni Korakoram, ao ni katoai Burabeti nako bwa A na ataia bwa bon Akea aroia i rarikin raneanean otanakon Mimitongim ae akea tokin mimitongina. I bubutiko, n Aram ae e a tia ni kabwaranakoi mataroan Karawa ao ni kaonrakeia kaain te Runga ni karawa ma te kukurei ae e bati, bwa Nna kona ni beku Ibukim, n te Bong aei, ao ni kakorakoraai bwa Nna karaoa nanon are Ko a tia ni baireia inanon Am Boki.</p><hr />

<h2 class="list"><a href="../../prayer/unsorted/gil/bpn10386/">Prayer bpn10386 in Kiribati</a></h2>
<p>O Ngkoe Atuau! I butiko, n Aram ae moan te mimitong, ni buokai ni bwaai ake a na kona ni buoka aia mwakuri Am toro bwa a na rikirake, ao Am kaawa ake a bubura bwa a na baikoa n rikirake. Ngkoe, ni koaua, iai mwaakam iaon bwaai ni kabane!
(Source category: Te Buoka ao te Ibuobuoki) (Bahaiprayers.net ID: 10386)</p><hr />

<h2 class="list"><a href="../../prayer/unsorted/gil/bpn10387/">Prayer bpn10387 in Kiribati</a></h2>
<p>Atuau, Boton au tangira, Kourun nanou, te Kabanea n Tituaraoi, te Kabanea n Nanoanga! Te maiu ni kabane bon mai Iroum, ao taian mwaaka ni kabane a wene inanon Baim ae akea tokin mwaakana. Ane Ko karietaata e bon kawaerakeaki iaoia riki anera, ao ni karekea te karinan are: ‘Ni koaua, Ti mwemwekia nakon te tabo ae e rietaata!; ao ane ko kamaemaea e bon karinanoaki riki iaan te bubuntano, bon tiaki, e kee riki iaan te aakea.</p><hr />

<h2 class="list"><a href="../../prayer/unsorted/gil/bpn10388/">Prayer bpn10388 in Kiribati</a></h2>
<p>Te kamoamoa Nakoim, O Ngkoe te Uea Atuau, au Mwatita! Ko ongo ikenrawaia naake ake, e ngae ngke a ingainga ni kan nora Moamoam, ma a bon karaurenakoaki mai iroum ao a raroa nako man Am tabo. Ko kakoaua nakon tanginiweneia naake a tia ni kinako ni kabwaronakoi ibukin taemwengaakiia mai iroum ao ingaingan nanoia ni kan kaitibo ma Ngkoe. I bubutiko n nanoia naake akea nanoia ma bon ti kaubwain Uringakim ao kamoamoaakim, ao ake a kaotii akea bwa bon ti taian kakoaua ake a taekinaki ibukin Kakannatom ao taian kanikinaa ibukin kakoauaakin Korakoram, bwa ko na kabwaroa nako aoia Am toro ake a Tangiriko te korakora ni kona ni kaaniia kaintekatekan kaotiotin otanakon Mimitongim ao ni buokiia naake aia kantaninga a toka Iaom n rinnako inanon umwan Am mwamwanano ae e rooti taabo nako ao Am nanoanga.</p><hr />

<h2 class="list"><a href="../../prayer/unsorted/gil/bpn10389/">Prayer bpn10389 in Kiribati</a></h2>
<p>First line: Laude be Thy Name, O Lord, our God! Thou art in truth the Knower E na kamoamoaaki Aram, O te Uea Atuara! Ngkoe ni koaua te Tia Atai bwaai aika a aki noonoraki. Kataua ibukira bwaai aika a tamaroa n aron ae Ko kona ni baireia man Am atatai ae e rabwatii bwaai ni kabane. Ngkoe ni koaua te Uea ae tautaekanii bwaai nako, te Kabanea ni Korakora, Moan te Tangiraki.</p><hr />

<h2 class="list"><a href="../../prayer/unsorted/gil/bpn10390/">Prayer bpn10390 in Kiribati</a></h2>
<p>O Atuau, au Uea ao Au Mwatita! I a tia ni kamwawaai mai irouia au utu ao ni ukoukora Riroum bwa Nna inaomata man bwaai ni kabane ake a maeka iaon te aba ao n tauraoi n taainako ni butimwaea are e kakukurei i Matam. Anganai bwaai aika a raraoi n te aro bwa e na karikai n inaomata man bwaai nako ma ti Ngkoe, ao kataua nakoiu te tibwanga ae e mwaiti man Am tituaraoi ae akea tiana.</p><hr />

<h2 class="list"><a href="../../prayer/unsorted/gil/bpn10391/">Prayer bpn10391 in Kiribati</a></h2>
<p>Te Uea! Ti nanorawawata, anganiira nanom; ti kainnano, kamenaa i aora te tibwanga man marawan Am kaubwai; ti tangira buokara, Ko na bon karauakiira; ti mangori, anganiira Mimitongim. Mannikiba i eta ao maan n te tawaana a karekei kanaia Mairoum ni katoa bong ao are a bon bane n reke i aan Am kakaawakin ao Am tangira n tituaraoi. Tai kamwaawa ae e tangira buokana man Am Raoiroi ae kamiimi ao kawakiniia ni Mwaakam tamnei aika a kainnanoa Am Ataataiaomata.</p><hr />

<h2 class="list"><a href="../../prayer/unsorted/gil/bpn10392/">Prayer bpn10392 in Kiribati</a></h2>
<p>O Ngkoe te Uea ae Akoi! Ngaira am toro n Atibun Am Mataroa, ae I kamanoai n Am Mataroa ae e Tabu. Ti ukoukora kamanoara man akea riki bwa ti te boua ae e aintoa aio, n aki rairaki nakon te bwai teuana ibukin kamanoau ma bon ti Nakoim ibukin kamanoau. Kamanoira, kakabwaiaira, boutokaira, ao karikiira bwa ti na ti tangira kukurein Nanom, n tabotaboa Kamoamoaakim, n ti ira kawain te koaua, bwa ti aonga ni karekei kaubwaira ae e tau n te aro bwa ti na kaaki bwaai ni kabane bwa ti Ngkoe, ao ni karekei ara bwaintangira man marawan Am akoi, bwa ti aonga ni kekeiaki n taai nako ni karietaata Am Aro ao n tibwatibwai nako boiararan Kukurein Nanom, bwa ti aonga ni mwaninga taekara ao n ti katabeira ma Ngkoe, ao ni kaakeai bwaai ni kabane ao n ti karekerekeira ma Ngkoe.</p><hr />

<h2 class="list"><a href="../../prayer/unsorted/gil/bpn10393/">Prayer bpn10393 in Kiribati</a></h2>
<p>Tai kamwawaanako, O te Uea, te taibora ni kimwareirei are e a tia ni katauraoaki inanon Aram, ao tai tiringa te ai ae e ura are e a tia ni kauraaki man Am ai ae e aki maamate. Tai tuuka waanakon Am ran ni kamaiu ae e waawanako ma tangiraoin Mimitongim ao Ururingakim, ao tai kaakeai mai irouia Am toro taian boiarara man karewerewen Kukurein Nanom bwa a na ikeikena boiararan Am tangira.</p><hr />

<h2 class="list"><a href="../../prayer/unsorted/gil/bpn10394/">Prayer bpn10394 in Kiribati</a></h2>
<p>O te Uea! Ti bon ngore; kakorakoraira. O te Atua! Ti bon bangabwaai; karikiira bwa ti na ataibwai. O te Uea! Ti bon maiu ni kainnano; karikiira bwa ti na kaubwai. O te Atua! Ti bon mate; kamaiuiira. O te Uea! Ti bon bwainrang; kamimitongiira inanon Am Abaniuea. Ngkana Ko buokiira, O te Uea, ti na bon riki n ai aron itoi aika a otamwaaka. Ngkana Ko aki buokiira, ti na riki n rinano riki nakon te aonnaba.</p><hr />

<h2 class="list"><a href="../../prayer/unsorted/gil/bpn10395/">Prayer bpn10395 in Kiribati</a></h2>
<p>O ngkoe are ko tabe n raira moam nakon te Atua! Kaina matam nakon bwaai ni kabane, ao kaukia nakon aonnaban te Kabanea ni Mimitong. Bubuti te bwai are ko tangiria ti mai Irouna; ukoukora te bwai are ko kakaaea ti mai Irouna. N ti teuana taraakim teutana Irouna ao E kona n anga tebubua te nga te kantaninga, n ti teuana katokaakin Matana teutana iaom ao E kona ni kamarurunga tebubua te nga te aoraki, n ti teuana katouan Atuuna ao E kona ni katokaa te bwainaoraki iaon taian ikoaki ni kabane, n ti teuana norakim teutana ao E kona n kamwaawai naano man taurekereken te karawaawata.</p><hr />

<h2 class="list"><a href="../../prayer/unsorted/gil/bpn10396/">Prayer bpn10396 in Kiribati</a></h2>
<p>O Ngkoe te Tia Kamanomano ni karawa, ti kananoanga, anganiira Am ibuobuoki; taan nakonako n akea mwengara, anganiira Am tabo ni kamanomano; ti uamaenako, katiteuanaira; ti aiwa ni bua, ikotiira nako buakon Am nanai; ti rawaawata, anganiira tibwara ao bwaunara; ti taka, kairiira nakon te koburake n ran ni Kamaiu; ti rai, kakorakoraira bwa ti aonga n teirake ni buoka Am Aro ao n anga ngaira bwa taan kaburearo aika a maiu inanon kawain te kairiiri.</p><hr />

<h2 class="list"><a href="../../prayer/unsorted/gil/bpn10397/">Prayer bpn10397 in Kiribati</a></h2>
<p>Te Atua! Reireiniia ataei aikai. Ataei aikai bon aroka n Am onaroka, Ueen Am tawaana, rootin Am onaroka. Kabwaka Am karau i aoia; kaootaa Taain te Tamnei i aoia ma Am tangira. Kareiia n Angim bwa a na kaitiakiia bwa aonga n reireiaki, n rikirake ao ni waakirake ao ni karekea moan tamaroaia. Bon Ngkoe te Tia Angaanga! Bon Ngkoe te Tia Ibuobuoki!
(Source category: Ataei) (Bahaiprayers.net ID: 10397)</p><hr />

<h2 class="list"><a href="../../prayer/unsorted/gil/bpn10398/">Prayer bpn10398 in Kiribati</a></h2>
<p>Atuau! Kairai ao kaawakinai. Kaotaa riki tauran nanou ao karikai bwa te itoi ae raneanea. Bon ni Ngkoe te Mwaaka ao te Korakora.
(Source category: Ataei) (Bahaiprayers.net ID: 10398)</p><hr />

<h2 class="list"><a href="../../prayer/unsorted/gil/bpn10399/">Prayer bpn10399 in Kiribati</a></h2>
<p>Au Uea! Au Uea! Ngai te teei ae e karako au ririki. Kamarikeai man mmamman Am atataiaomata, kataneiaai i nanon bwanibwanin Am tangira, reireiai i nanon kuuran Am kairiiri ao karikirakeai i aan nuun Am tituaraoi. Kabwaraai man te roo, karikai bwa teuana te oota ae ura mwaaka; kainaomataai man te aki kukurei, karikai bwa ueen te o n rooti; katauai bwa Nna riki bwa te toro i matan Am mataroa ao karuoa nako aou te aroaro ao te anua ake aekaia naake a etieti; karaoai bwa teuana bukin rikin te tituaraoi i bukin te aonaaba n aomata, ao unekenekea atuu ni baunuean te maiu ae akea tokina.</p><hr />

<h2 class="list"><a href="../../prayer/unsorted/gil/bpn10400/">Prayer bpn10400 in Kiribati</a></h2>
<p>Te Uea ae akea Kabotauana! I bukin Te teei are e aki konabwai naba Ngkoe te Tia Kaawakinna, ao i bukin are e mamaara ae bubure aei bwa Ko na aakoi ao Ko na kabwaraa ana bure. Te Tia Karikibwai! E ngae ngke bon ngaiira uteute ae akea manera, ma bon bwain naba Am onaroka aika a uarereke, ae akea ueeia ma baaia; ngaia are kamwarakea te uteute aei ni karaun Am Tituaraoi; kaitiakia ao kamaiu aroka aikai n angin Am rikirake n tamnei.</p><hr />

<h2 class="list"><a href="../../prayer/unsorted/gil/bpn10401/">Prayer bpn10401 in Kiribati</a></h2>
<p>Te Atua, karikirakea te teei aei i nanon Tangiram, anganna te amwarake teuana mai nuukan nanon Am aakoi ae riai i bukina, ao kaawakinna raoi ni nnen rootin Am tangira ao kamaiua n ranin Am aakoi. Karikia bwa ataein Abanueam ao kairia i nanon Taekam. Ngkoe ae moan te Mwaaka ma n Aakoi ao moan te Ataataiaomata, are E moa i aon bwaai ni kabane Ana Karaoiroi.
(Source category: Ataei) (Bahaiprayers.</p><hr />

<h2 class="list"><a href="../../prayer/unsorted/gil/bpn10402/">Prayer bpn10402 in Kiribati</a></h2>
<p>Te tataro ibukin te mate e kakabonganaaki i bukiia kaain te Baha’i ake e a tia ni koro 15 aia ririki. “Ti aio te tataro ni Baha’i ae e kabaebae are e ananaaki n te bwanin; e na anaaki iroun temanna te tia onimaki ao ni kabane ake a roko a na tei. Akea baaireakina bwa e na kaitaraaki te Qiblih n anaaki te tataro aio.” A Synopsis &amp; Codification of the Kitáb-i-Aqdas Atuau!</p><hr />

<h2 class="list"><a href="../../prayer/unsorted/gil/bpn10403/">Prayer bpn10403 in Kiribati</a></h2>
<p>Am bwai te mimitong te Uea ae Atuau! Tai kamangora teuare Ko a tia ni karietaata ni mwaakan Inaomatam n tautaeka ae akea tokina, ao tai kamwaawa ni kararoaa mai Iroum teuare Ko a tia ni karinna n te umwanrianna n Am aki tootoki. Atuau, Ko na kanga ni karenakoa teuare ngaia are Ko a tia ni kanuua n Rikiam n Uea, ao Ko na kangaa, Maamaten nanou, ni katannakoa mai Iroum teuare Ko a bon tia n riiriki bwa ana tabo ni kamauri?</p><hr />

<h2 class="list"><a href="../../prayer/unsorted/gil/bpn10404/">Prayer bpn10404 in Kiribati</a></h2>
<p>Atuau! Ngkoe ae te Tia Kabwarai buure, te Tia Tituaraoi, ao te Tia Kabebetei naano. I a bubutii Nakoim ma te nanorinano bwa Ko na kabwarai bureia naake a tia ni mate rabwataia, ao tamneia a waerake nakon te maiu are akea tokina. Te Uea, kaitiakiia man taian bure, katoki raraomaia ao onea te ro ane irouia nakon te oota. Kariniia ni barongan te kukurei, kaitiakiia n te ran are moanibaan te itiaki, ao katauia bwa a na noora Mimitongim ike e moa n te Rietaata.</p><hr />

<h2 class="list"><a href="../../prayer/unsorted/gil/bpn10405/">Prayer bpn10405 in Kiribati</a></h2>
<p>Atongnga: Te Atua bon mwiokon bwaai ni kabane. Akea i karawa ke i aon te aba ae e konaa n anga bwaai nako ma bon ti Ngaia. Mangaia ae bon Ngaia Irouna te Tia Ataibwai, te Tia Buokiira ao Ana bwai te Mwaaka.
(Source category: Kamwaawaaki) (Bahaiprayers.net ID: 10405)</p><hr />

<h2 class="list"><a href="../../prayer/unsorted/gil/bpn10406/">Prayer bpn10406 in Kiribati</a></h2>
<p>Atuau! Atuau! Nna kanga n rinea matuu ngkai a taratara mataia naake a mate ni kan Nooriko i bukin raureia ma Ngkoe ao Nna kanga ni wene ni motirawa ngkai a maraki n raraoma tamneia naake a Tangiriko i bukin Raroam mairouia?
Au Uea, I anga tamneiu ma rabwatau nakon angatain Mwaakam ao Am kaawakin, ao I a kawenea atuu i aon uningau i nanon Korakoram, ao n tabekia n aron Nanom ma Kukureim.</p><hr />

<h2 class="list"><a href="../../prayer/unsorted/gil/bpn10407/">Prayer bpn10407 in Kiribati</a></h2>
<p>*(Te tia ukora te Koaua! Ngkana ko tangira kaurean matam n tamnei iroun Te Atua, ko na riai n tangi Nakoina, tataro ao Kaaitaraa n te nukanibong ao kaangai:) Te Uea, I a tia n taraa Abanueam n te Nano teuana ni moau ao e a bua nanou i nanon marawan Am tangira! Te Uea! Kaotaa matau bwa Nna noora Am oota n roon te tairiki aei, ao kakukureiai ni kanenein Am tangira nakon te roro ae e raoiroi aei!</p><hr />

<h2 class="list"><a href="../../prayer/unsorted/gil/bpn10408/">Prayer bpn10408 in Kiribati</a></h2>
<p>Te Atua ae Atuau! Am tabonibai te aine aio e Tabotaboiko, e Onimakiniko, e raira moana Nakoim, ma ni Bubutiiko bwa Ko na kabwaroi Am bwaintituaraoi mai karawa nako aona, ma ni kaotia nakoina Am bwai n tamnei aika a raba, ma ni kaootaa n ootan Aroarom n Atua. Au Uea! Kamatairika matan buu te mwaane aio. Ko na kakukureia nanona man ootan Ataakim, Ko na katika ana iango nakon Tamaroam ae oota nako, kabebetea tamneina ni kaotakin Am raneanea aika bati nakoina.</p><hr />

<h2 class="list"><a href="../../prayer/unsorted/gil/bpn10409/">Prayer bpn10409 in Kiribati</a></h2>
<p>Ko na neboaki, te Uea n aki toki ao te Tia Karikiia tautaeka, ao te Tia Katamaroai mwakuri. I bubutii ma te nanorinano Nakoim, i nanon Aram are Ko weteia iai kaain aonaaba nako nanon mimitongin Raoiroim, are Ko kairiia nako iai n Am tangira ma Am aakoi; karikai bwa temanna naba aroia ake a kaaki tangiran bwaai i Bukim, ao a tia n tei i nanon Kaaniam ma n aki kamwaeieiaki ni kangaanga nako ake a bwakariia i Bukim, ni kaantaningaa Am bwai n aakoi.</p><hr />

<h2 class="list"><a href="../../prayer/unsorted/gil/bpn10410/">Prayer bpn10410 in Kiribati</a></h2>
<p>Ngkoe ae Atuan te Aakoi! Bon Am bwai te karabwaaki bwa Ko a tia ni kautai ma n anganai te atatai. Ko a bon tia n anganai matau n taratara ao Ko aakoai n taningau n ongo ao Ko a tia ni kairai nakon Ueam ao ni kairai nakon Kawaim. Ko a tia ni kaota nakoiu te aro ae e riai ao ni karinai n te Ake ni Kamaiu. Te Atua kaawakinai bwa Nna teimatoa ma n nene n aki ukaki nako.</p><hr />

<h2 class="list"><a href="../../prayer/unsorted/gil/bpn10411/">Prayer bpn10411 in Kiribati</a></h2>
<p>Ko noorai, au Uea, ma moau are e rairaki nakon karawan Am tituaraoi ao marawan Am bwain aakoi, ni bubai man bwaai ni kabane i Rarikim. I Butiiko, ni mimitongin Taain Am Kaotioti i aon Tiinai, ao ni korakoran ootan Tobibin Am raoiroi are e ootanako man rabin karawan Aram, are te Kakabwarai buure ao ni bwaina te atataiaomata nakoiu. Korobokiia i bukiu, ngkanne, n Am kainikoroboki ni mimitong baike a na karietataai rinanon Aram n aonaaban te karikibwai.</p><hr />

<h2 class="list"><a href="../../prayer/unsorted/gil/bpn10412/">Prayer bpn10412 in Kiribati</a></h2>
<p>Te Atua, ae Atuau! Kaotai moaia Am koraki ake a Tatangiriko ni koaua, ao buokiia ni barongaia anera n te tokanikai ae e koaua raoi. Kamatoai waeia i aon Kawaim ae e eti, ao man Am tituaraoi are mangkoa kauki i mwaaiia mataroan Am kakabwaia; bwa a kaakabanea i aon Kawaim baike Ko a tia n anganiia, n tararuaa Am Aro, ni katutuka aia mwioko i nanon aia Ururingko, n angaanga nanoia i bukin Tangiram, ma n aki tauanibwai ni kaubwaiia i bukin neboan Tamaroam, ao ni kakaaei aanga i bukin Kakukureiam.</p><hr />

<h2 class="list"><a href="../../prayer/unsorted/gil/bpn10413/">Prayer bpn10413 in Kiribati</a></h2>
<p>Te Atua ae E Nanoanga! Tooro aikai a rairaki nakon Am abanuea n ukoukora Am tituaraoi ao am bwai n aakoi. Te Atua! Karikii nanoia bwa a na raoiroi ao n itiaki n te aro bwa a aonga ni kona n butimwaea Am tangira. Kaitiaki ao katabui tamnei bwa e aonga otan Taain te Koaua n otanako irouia. Kaitiakii ao kamwawai maata bwa a aonga n nora Otam. Kaitiakii ao kamwawai taninga bwa a aonga n ongo ana wewete Am abanuea.</p><hr />

<h2 class="list"><a href="../../prayer/unsorted/gil/bpn10414/">Prayer bpn10414 in Kiribati</a></h2>
<p>Ngkoe Te Atua ae te atataiaomata! Ngkoe are Ko korakora ma ni mwaaka! Ngkoe are te Tama ae moan te aakoi! Tooro aikai a tia n ikotaki n rairaki Nakoim, ni bubutii ma te mangori n atiibun Am mataroa, n tangira Am tituaraoi are akea tokina man Am karaunano ae kakannato. Akea aia oi ma ti kukurein Nanom. Akea nanoia bwa ti te beku i bukin ana aonaaba te botannaomata. Te Atua!</p><hr />

<h2 class="list"><a href="../../prayer/unsorted/gil/bpn10415/">Prayer bpn10415 in Kiribati</a></h2>
<p>Atuau, bon katokan aorakiu Aram, ao bon au bwai n aoraki Uringam. Tikum i rarikiu bon au kaantaninga ao Tangiram bon iriau. Bon kamarurungau Am atataiaomata ao otangau n te maiu aei ao ae e na roko. Bon ti Ngkoe te Atataiaomata, Wanawanaia wanawana ao Rabakauia rabakau.
(Source category: Te Katoki Aoraki) (Bahaiprayers.net ID: 10415)</p><hr />

<h2 class="list"><a href="../../prayer/unsorted/gil/bpn10416/">Prayer bpn10416 in Kiribati</a></h2>
<p>Ngkoe ara Uea ae e aakoi! Ko a tia ni karika te botannaomata nako man te riki ae ti te aekana, Ko a tia ni katauia bwa kaain te mweenga ae ti teuana, ao a tei i Matam ae Moan te Tabu, bwa Am toro ao te botannaomata a bane ni kaawakinaki i aan Umwam. Natim a uaia ni botaki i aon Am taibora n ataataiaomata ao n tia n riki n oota man tauran Am bwai ni kakaawakin.</p><hr />

<h2 class="list"><a href="../../prayer/unsorted/gil/bpn10417/">Prayer bpn10417 in Kiribati</a></h2>
<p>*Te mare ni Baha’i bon te bonnano ao te iraorao imarenaia itera aika uoua. E ngae n anne ma a riai ni bwaina te rangi ni karaurau ao n riki n ikikinai anuaia i bon irouia. E riai te itoman ae e aki tootoki aio ni kamwaneauaaki n te boraraoi ae e nene, ao e riai n ae te kaantaninga bon te karikirakea te bonnano, te iraorao, ao te katiteuanaaki ao n roota te maiu ae akea tokina.</p><hr />

<h2 class="list"><a href="../../prayer/unsorted/gil/bpn10418/">Prayer bpn10418 in Kiribati</a></h2>
<p>Boni Ngaia Te Atua! Ae Akea Kabotauana, n Rabakaum ae mwaaka Ko a tia ni kariaia te mare i aoia aomata, bwa man te roro teuana e na oti te roro teuana n te aonaaba ae bibitaki aei, ni karokoa, te maan are e na iai te aonaaba, bwa aonga ni katabeia ni Kaaniam ae ti Temanna, n aia mwakuri ao n aia nebo, ma Neboam i eta, Tangiram ao Kamoamoaam.</p><hr />

<h2 class="list"><a href="../../prayer/unsorted/gil/bpn10419/">Prayer bpn10419 in Kiribati</a></h2>
<p>Ko na neboaki Ngkoe Atuau! Bon Am toro ni koaua aei ao Am toro naba te aine aei, ake a tia ni karikiia n ti te irikona i aan nuun Am nanoanga. Te Uea! Buokiira i nanon te aonaaba aei ao n Abanueam ni karekea nakoia baika a raoiroi man Am atataiaomata ao Am tangira. Te Uea! Kateimatoaiia i nanon aia beku i Bukim ao buokiia n Am kairiiri. Karikiia bwa kanikinaaean Aram n Am aonaaba ao kaawakiniia i nanon Am kairiiri aika akea tiaia n te maiu aei ao n ae e na roko.</p><hr />

<h2 class="list"><a href="../../prayer/unsorted/gil/bpn10420/">Prayer bpn10420 in Kiribati</a></h2>
<p>I a tia n teirake n te ingabong aei man Nanom n aakoi, Atuau, ao ni kiitana mweengau ma ni kabwanina au onimaki Iroum, ao ni kaburea taekau nakon Am kakaawakin. Karuoa, ngkanne, nako aou, man karawan Am atataiaomata, te karaoiroi teuana mai Rarikim, ao e na konaa iai n reke irou okiran mweengau i nanon te mauri n ai aron are Ko a tia n anganai te konaa ni mwananga i aan Am kakaawakin ma au iango ake a tia n teimatoa ni kaineti Nakoim.</p><hr />

<h2 class="list"><a href="../../prayer/unsorted/gil/bpn10421/">Prayer bpn10421 in Kiribati</a></h2>
<p>Atuau, I a tia ni uti i nanon Am katantan, ao I a riki bwa teuare e bubutii katanana ni maeka i nanon Am tabo ni kaawakin ma korakoran Am totoko. Au Uea, kaotaa nanou n raoiroin kanoan Bongin Ataakim n ai aron naba ae Ko kaotaa iai au taratara n ootan ngainan Am aakoi.
(Source category: Ingaabong) (Bahaiprayers.net ID: 10421)</p><hr />

<h2 class="list"><a href="../../prayer/unsorted/gil/bpn10422/">Prayer bpn10422 in Kiribati</a></h2>
<p>Atuau ao au Toka! Bon Ngai Am toro ao ana nati te mwaane Am toro. I a tia n teirake mai aon nneu ni wene n te ai oota aio ngke e a tia n oota nako iai Itoin Ngainan Arom ae ti teuana man Koburaken Ngainan Nanom, ma n tia ni kaotaorababa nako ootana i aon te aonaaba ni kabutaa, n ai aron are e a tia ni motikaki bukina i nanon Bokin nako Am Kaetieti.</p><hr />

<h2 class="list"><a href="../../prayer/unsorted/gil/bpn10423/">Prayer bpn10423 in Kiribati</a></h2>
<p>Au Uea, ao Atuau ao au Tabo ni Motirawa man korakaiu! Otangau ao te Tia Kakaawakin man korakaiu! Au nono ao au Tabo ni Kakaawakin n tain te kangaanga ao n tain te maroaa bon iriau, n au tai n rawawata bon karauan nanou ao ngkana ti ngai bon raou ae e tangiraki. Te Tia Kamwaawai kananokaawaki nako ao te Tia Kabwarai au bure! I bon rairaki raoi Nakoim, ao ni bubutii n tataro Nakoim ma nanou ni kabanea, ma au iango ma neweu, bwa Ko na kamanoai man bwaai nako ake aki bootau ma Nanom, n te tai aei, ae bon Tain Waakin Am katiteuana n Tamnei, ao ni kaitiakai man aeka ni kabarekareka ake a na tuukai man Ukoukoram, n itiaki ao n aki bareka, are nunikain Am raoiroi.</p><hr />

<h2 class="list"><a href="../../prayer/unsorted/gil/bpn10424/">Prayer bpn10424 in Kiribati</a></h2>
<p>Nebonebo ni kabane, Atuau, bon Nakoim are boni Ngkoe Rikin te Mimitong ni kabanea ao te kakannato ni uea, te kakannato ao te karineaki, te inaomata n tautaeka ao te mwaaka n tautaeka, te kairirieta ao te raoiroi, te kakanako nano ao te mwaaka. Ane Ko nano irouna ni kaania te Marawa ae Moan te Kakannato, ao ane Ko matennanoia Ko bon katokaa i aona rinena ni kinaakin Aram are Katokin Ngkoangkoa.</p><hr />

<h2 class="list"><a href="../../prayer/unsorted/gil/bpn10425/">Prayer bpn10425 in Kiribati</a></h2>
<p>Te Atua ae Atuau! I a tia n teirake ao ni kitana mweengau, ao n teimatoa n taua roobun Am tangira ao I a tia n anga ngai ni kabanea nakon Am tararua ao Am kakaawakin. I butiiko ni Mwaakam are Ko a tia iai ni kaawakiniia ake Ko tangiriia man tibanakoia man kawaiia ao te katei nakon te raoiroi, ao man kakiriwean te tua, ao ni kabane taan karaoi aaro akanne aika a aki tau are a bon tia ni kararoaiia Mairoum, kaawakinai ao kamaurai n Am atataiaomata ao Am nanoanga.</p><hr />

<h2 class="list"><a href="../../prayer/unsorted/gil/bpn10426/">Prayer bpn10426 in Kiribati</a></h2>
<p>Au Uea! Ko bon ataia bwa aomata a bane n otabwaniniaki n taian kammaraki ao n taian tekebuaka ao ni katomimiaki ma kangaanga ao kakumekume. Ni katoa nako te kataitai ao e bon eweka te aomata, ao ni katoa nako te kangaanga aika a kakamaaku aikai n ai aron ana ewaewa te naeta. Bon akea te tabo ni kamanomano ao ni kaawakin ma ti i aan bain Am kakaawakin, Am kamanomano, Am kairiiri ao Am tararua.</p><hr />

<h2 class="list"><a href="../../prayer/unsorted/gil/bpn10427/">Prayer bpn10427 in Kiribati</a></h2>
<p>Au Uea! Karaoa Tamaroam bwa kanau, ao ike iai Ngkoe iai bwa nimau, ao Kukureim bwa au kaantaninga, ao Neboam bwa au mwakuri, ao Ururingam bwa raraou, ao mwaakan Ebiebim n tautaeka bwa te tia buokai n tain kainnanou, ao Mweengam bwa mweengau, ao au tabo ni maeka bwa te tekateka are Ko a tia ni katabua ni kamwaawaa man tiia ake a katokaaki i aoia naake a kainaki i tinaniku kaanga ai aron te rabunanimata Mairoum.</p><hr />

<h2 class="list"><a href="../../prayer/unsorted/gil/bpn10428/">Prayer bpn10428 in Kiribati</a></h2>
<p>Kamooai, O Ngkoe Atuau, man karewen boiararan karaangan Am aki tootoki, ao katauai bwa Nna katoonga uanikain oioin Arom, O Ngkoe au Kaantaninga! Man itiakin nein Am tangira katauai bwa Nna nimma, O Ngkoe au Mimitong, ao kataua i bukiu bwa Nna maeka i aan nuun Am tabo ni kamanomano ae akea tokina O Ngkoe Ootau! Karikai bwa Nna aiwaa i nanon tawaanan Kaaniam, are bon i Matam, O Ngkoe are I rangi n tangiria, ao katekatekaai i angatain kaintokanuean Am nanoanga, , O Ngkoe are I nano Irouna!</p><hr />

<h2 class="list"><a href="../../prayer/unsorted/gil/bpn10429/">Prayer bpn10429 in Kiribati</a></h2>
<p>Atuau! Atuau! Am toro aei, e a tia ni waaki Nakoim, n nanomatoa n tiotio nako n rereuan Am tangira, n nakonako ni kawain Am waaki, ni kakaantaninga Nanom, ni kariaria Am bwaintituaraoi, n onimakina Abanueam, ao ni kakukureiaki ni wainin Am bwaintangira. Atuau! Kamwaita karakaan arona n Am kananomatoa, ao karauakia n Neboam ao ingaingana n Am tangira.
Ni koaua, Bon Ngkoe Moan te Raoiroi are E onrake ni bwaaintituaraoi aika a kakannato!</p><hr />

<h2 class="list"><a href="../../prayer/unsorted/gil/bpn10430/">Prayer bpn10430 in Kiribati</a></h2>
<p>E na neboaki Aram, au Uea ae Atuau. I Bubutiiko ni Mwaakam are e rabwati bwaai ni kabane ake a karikaki, ao ni Kakannatom are e a tia ni karikirakei bwaai nako, ao n Am Taeka ake a raba i nanon Am wanawana are Ko a tia ni karika iai karawa ma aonaaba, ake a na karekei arora n teimatoa n ara tangira i Bukim ao n ara ongeaaba nakon Nanom, ao ni kateimatoaiira bwa ti na taraa Matam, ao ni karaoa Neboam.</p><hr />

<h2 class="list"><a href="../../prayer/unsorted/gil/bpn10431/">Prayer bpn10431 in Kiribati</a></h2>
<p>Kaanim Ngkoe i rarikiu, bon nanou ao Kaotim bon katokan botuu, Nnem ae mimitong bon au toki, Aram bon katokan aorakiu, Am tangira bon kaotaakin nanou, Am beku bon kakukureiau are i eta, i eta! I butiiko n Aram, are Ko a tia n anga iai nakoia aika a Kinako te konaa n roota Am iango ae moan te rietaata; ao ni kariaia ake a Neboiko n rierake nakon Am tabo are e tabu ae katauraoaki i bukiia aika Ko akoiia; ni buokai ni kaaitara Moam, ni kareke matau Iroum, ao n taekina Mimitongim.</p><hr />

<h2 class="list"><a href="../../prayer/unsorted/gil/bpn10432/">Prayer bpn10432 in Kiribati</a></h2>
<p>Te neboaki ao te kamimitongaki Ngkoe, Te Atua! Kataua bwa e na konaa ni waekoa n ria te bong are rootan Nanoaam ae tabu. Kakukurei nanora man kakain Am tangira ma kukurein Nanom ao anganiira te teimatoa bwa ti na konaa n nano n tauraoi n ongeaaba n Nanom ma Am Moti. Ni koaua Am atatai e rabwati ni kabane bwaai ake Ko a tia ni karikii ke Ko na karikii ao Korakoram ni karawa e ririaon te bwai teuana ke teuana are Ko a tia n taneweia ke Ko na taneweia bwa e na riki.</p><hr />

<h2 class="list"><a href="../../prayer/unsorted/gil/bpn10433/">Prayer bpn10433 in Kiribati</a></h2>
<p>Te Uea ae Atuau! Buokiia aika a tangiraki Iroum bwa a na teimatoa n Am Aro, n nakonako ni Kawaim, ma n nene n Am Waaki. Anganiia Am tangira bwa a na tangira tuukan bwain te rabwata, bwa a na ira ootan te Kairiiri ae Tabu. Boni Ngkoe te Korakora, te Tangira, te Maiu i bon Irouna, te Tituaraoi, te Nanoanga ao Moan te Mwaaka ao Moan te Atataiaomata.
(Source category: Teimatoa) (Bahaiprayers.</p><hr />

<h2 class="list"><a href="../../prayer/unsorted/gil/bpn10434/">Prayer bpn10434 in Kiribati</a></h2>
<p>Te nebonebo Nakoim, O te Uea ae Atuau! I a Butiiko n Aram are akea ae e a tia ni kinaa n ae tau, ao kakawakina akea a a tia n ataia ni koaua; I a Butiiko, iroun Teuare Ngaia Koburaken Ranin Am Kaotioti ao Bongin-Rikiraken Am kanikina nako, ni karika nanou bwa e na butimwaea Am Tangira ao Ururingam. Kabaea ngkanne, nakon Am marawa ae moan baan te korakora, bwa are mai iai a na waanako ranin nako te maiu n Niniwanam ao itiakin raanga n ranin Kamimitongam ma Neboam.</p><hr />

<h2 class="list"><a href="../../prayer/unsorted/gil/bpn10435/">Prayer bpn10435 in Kiribati</a></h2>
<p>Atuau, buoka Am toro aei bwa e na karietaa te Taeka, ao n ekanakoa are akea nanona ao are e kaairua, ni katea raoi te koaua, ni kabutinakoi taian kiibu aika a tabu, ni kaotai te oota, ao ni karika ootan te ingaabong n ingi i nanoia ake a etieti. Boni Ngkoe, ni koaua, te Moamoaaomata, te Kabwarabure.
(Source category: Kabutireirei) (Bahaiprayers.net ID: 10435)</p><hr />

<h2 class="list"><a href="../../prayer/unsorted/gil/bpn10436/">Prayer bpn10436 in Kiribati</a></h2>
<p>O te Atua ae Atuau! Buokiia Am toro aika Ko onimakiniia bwa a na tatangira ma n akoako nanoia. Buokiia ni kataorababa, i buakoia natannaomata nako n te aonaaba, ootan te kairiiri are e roko man Botakiia naake a ririeta. Ni koaua, boni Ngkoe te Matoa, te Mwaaka, te Korakora, te Kabanea ni Konabwai, te Tia Angaanga. Ni koaua, boni Ngkoe te Moamoaaomata, te Maem, te Raoiroi, ao te Kabanea n Atataiaomata.</p><hr />

<h2 class="list"><a href="../../prayer/unsorted/gil/bpn10437/">Prayer bpn10437 in Kiribati</a></h2>
<p>Kaotaki nakoia kaain te Bahá’í n Aonon te United States ao Canada O Ngkoe te Atua ae akea Kabotauana, O Ngkoe Uean te Abanuea! Tamnei aikai, bon kaain Am taanga ni buaka ni karawa. Buokia ao n raonaki irouia kaain te Runga mai Ieta, anganiia te tokanikai bwa aonga n riki n tatabemaniia nako bwa ai aron te taanga ni buaka man tauu aba aikai rinanon Ana tangira te Atua ao kaotanakoan taian reirei n tamnei.</p><hr />

<h2 class="list"><a href="../../prayer/unsorted/gil/bpn10438/">Prayer bpn10438 in Kiribati</a></h2>
<p>Kaotaki nakoia kaain te Bahá’í n Aonon te United States ao Canada *Ibukiia aika a mwananga i bukin te kabuti reirei nakon taabo nako ma ni mwamwananga n taabo aika a ia¬nena; e kona n atonga te tataro aei ni bong ao ni ngaina.
Te Atua, Atuau! Ko noorai ngkai e otab¬wanini¬aki nanou ao ni katikaki nakon Abanueam ae e mimi¬tong, n urarake n ain Am tan¬gira i buakoia ao¬mata, bwa te tia uataeka i bukin Abanueam n taabo aika a bati ao ni ua¬maae aikai, ni ko¬re¬aki man bwaai ni ka¬bane ma ti ngkoe, ni kaakeaa te moti¬rawa ao te mwen¬garaoi, n raroa nako man mweengau are I ma¬maeka iai, n riki bwa te tia ti¬o¬tio n taabo aikai, te ia¬nena ae e bwakara aon¬tano, ni kari¬nanoai i matan at¬i¬bun Am Mataroa ae e ka¬ri-etataaki, n ongeaaba nakon Am karawa ae e ri¬etaata mimi¬tong¬ina, ma n Taromauriiko n auan te tairiki ao n tab¬we¬nan te ingabong, ao n Bubu¬ti¬iko man onnon Nakoim n te in¬gaabong ao n te tairiki bwa Ko na buokai ri¬nanon am titu¬araoi ni beku i nanon Am Waaki, ni kataorababaa nako ki¬raroa Am reirei ma ni ka¬ri¬etataa Am taeka n it¬eran te aon¬aaba aika i mainiku ao i maeao.</p><hr />

<h2 class="list"><a href="../../prayer/unsorted/gil/bpn10439/">Prayer bpn10439 in Kiribati</a></h2>
<p>Kaotaki nakoia kaain te Bahá’í n Aonon te United States ao Canada *Are e mwamwananga nakon iteran mwakoro nako ni kabuta te reirei, iaon maunga, rereua, aaba ao taari ke wareka raoi te bubuti aei: O te Atua! O te Atua! Ko nora mamarau, rinanou, ao mangoriu imataia Am karikibwai nako; e ngae n anne, I bon katuka au onimaki Iroum ao I teirake ni kabuta nakoa Am reirei nako ibuakoia Am toro aika korakora, ni katan iaon Mwaakam ao Korakoram.</p><hr />

<h2 class="list"><a href="../../prayer/unsorted/gil/bpn10440/">Prayer bpn10440 in Kiribati</a></h2>
<p>Kaotaki nakoia kaain te Bahá’í n Aonon te United States ao Canada O te Atua, Atuau! Ko noora aron roroon te rotongitong ae rabuni mwakoro n aono ni kabane, aroia ni kabane aono aika a urarake ma ain te kauntaeka, ao ain te buaka ao te tiritiri e a urababa rinanon nako te aono ni Mainiku ao Maeao. Rara a waanako, maate a raea iaontano, taian ata aika korouaaki a bwaka iaon bubuntanon te marae ni buaka.</p><hr />

<h2 class="list"><a href="../../prayer/unsorted/gil/bpn10441/">Prayer bpn10441 in Kiribati</a></h2>
<p>Kaotaki nakoia kaain te Bahá’í n Aonon Meangmainiku *Te bubuti ae inano e kona ni warekaki irouia taan reirei ao raao ni katoa bong: O Ngkoe te Uea ae akoi! Ko na neboaki bwa Ko a tia ni kaota te kawai ae ineti ibukin te kairiri, ni kauki mataroan abanuea ao ni Kaotiko rinanon Taain te Oioi. Nakon te mataki Ko a tia n anganna te noraba; nakon te bonokau Ko a tia n anganna te ongo; Ko a tia ni kamaiua te mate; Ko a tia ni kaubwaia te kainnano; Ko a tia ni kaota te kawai nakoia ake a tia ni mwaninga nako; Ko a tia ni kairia ake a ure riaia nakon mwanibwan te kairiri; Ko a tia ni kariaia te ika ae takaroro bwa e na roko ni marawan te oioi; ao Ko a tia ni kaoia mannikiba aika tiotionako nakon rootin arokan te nanoanga.</p><hr />

<h2 class="list"><a href="../../prayer/unsorted/gil/bpn10442/">Prayer bpn10442 in Kiribati</a></h2>
<p>Kaotaki nakoia kaain te Bahá’í n Aonon Maiaki *Ni kabane tamnei ake a mwananga inanon kaawa aika bubura, kaawa aika uarereke ao bwariko n auti tabeua n aono aikai ao e katabea ma kakianakoan boiararan te Atua, e na wareka aio ni karaurau ni katoa ingabong: O Atuau! O Atuau! Ko noorai n au kabanea n rinano ao ni mamara, katabeaki ma te mwakuri ae rangi ni korakora, nanomwaaka n irakea Am taeka ibuakoia te mwaiti ae korakora ao ni kauamaea Am reirei nako ibuakoia Am aomata.</p><hr />

<h2 class="list"><a href="../../prayer/unsorted/gil/bpn10443/">Prayer bpn10443 in Kiribati</a></h2>
<p>Kaotaki nakoia kaain te Bahá’í n Aonon Nuka *A kona taan kabutanakoa boiararan te Atua n atonga te tataro aei ni katoa ingabong: O te Uea, Atuau! Te nebonebo ao te karabwarabwa Nakoim bwa Ko a tia ni kairai nakon te kawai ni koaua nakon te abanuea, ni kariaia bwa Nna nakonako n te kawai ae ineti ma ni kakironako kaei aei, Ko kaota matau bwa Nna nora raneanean Ootam, Ko kainga taningau nakon tangiraoia mannikiban te katabuaki man te abanuea ni kamimi ao ni katika nanou n Am tangira ibuakoia aika etieti.</p><hr />

<h2 class="list"><a href="../../prayer/unsorted/gil/bpn10444/">Prayer bpn10444 in Kiribati</a></h2>
<p>Kaotaki nakoia kaain te Bahá’í n Aonon Maeao *Te maroro ae inano e kona ni warekaki irouia ni katoa bong: O te Atua! O te Atua! Aio te mannikiba ae mwaoto baina ao kibana e rangi ni karaurau – buokia n te aro bwa e na kona ni kiba nakon taubukin te tabomoa ao te kamaiuaki, ni kibarakea kawaina ma te kabanea ni kimwareirei ao ni kukurei rinanon te mwaawa ae akea tiana, ni mwemwekaarakea tangiraoin Aram ae te Kabanea n Rietata inanon mwakoro n aono ni kabane aikai, ni kakimwareireii taninga ma te wewete aei, ao ni kakukurei maata man noorakin taian kanikina ibukin te kairiri.</p><hr />

<h2 class="list"><a href="../../prayer/unsorted/gil/bpn10445/">Prayer bpn10445 in Kiribati</a></h2>
<p>Kaotaki nakoia kaain te Bahá’í iaon Canada ao i Greenland Ko na neboaki Ngkoe, O Atuau! Aikai Am toro aika a katikaki nakon boiararan Am nanoanga, a kakiaki man ain te aroka are ura are bon Mairoum n tii Ngkoe, ao mataia a kakukureiaki man taraakin raneanean te oota are otanako mai Sinai are bon Mairoum n tii Ngkoe. O te Uea! Kabwaranakoi neweia bwa a na atoatongko ibuakoia Am aomata, kariaiia bwa a na taetaekina nako Neboam rinanon Kukureim ao Am tangira n akoi, buokia ma Am tanga n anera, kamatoai nukaia inanon Am beku, ao karaoia bwa kanikinaean nako Am kairiri ibuakoia Am karikibwai.</p><hr />

<h2 class="list"><a href="../../prayer/unsorted/gil/bpn10446/">Prayer bpn10446 in Kiribati</a></h2>
<p>Kaotaki nakoia kaain te Bahá’í iaon Canada ao i Greenland *Taan kauamaea boiararan nako te Atua a kona n atonga te tataro aei ni katoa ingabong: O te Atua, Atuau! Ko nora te mamara aei e bubuti ibukin te kakorakora ni karawa, te kainnano aei e bwarua kaubwain nako Am karawa, te takaroro aei e korakai nanona nakon mwanibwan te maiu ae akea tokina, te ikuaki aei, e ririkanaa Am berita ni kamarurung rinanon Am nanoanga ae akea tiana are Ko a tia ni motikia ibukia Am toro ake Ko rineiai inanon Am abanuea are ieta.</p><hr />

<h2 class="list"><a href="../../prayer/unsorted/gil/bpn10447/">Prayer bpn10447 in Kiribati</a></h2>
<p>Am bwai te mimitong; Atuau! Ma ngke akea karawawata ake a uotaki ni Kawaim, ao e na kangaa iai ni kinaaki ake a Tangiraki ni koaua; ao ngke tao tiaki man taian kataitai ake a tabekaki i bukin Tangiram, ao e na kanga riki ni kaotaki iai ngkanne rineia ake a Mateakiniko? Korakoram bon au tia kakoaua! Raoiroia ake a Maamateakiniko ni kabane bon te rannimata ake a kawaanakoi, ao raun nanoia ake a Ukoukoriko bon korakain nanoia naake a ngirangiraia, ao kanaia naake a kaaraki ni kan kaaitibo ma Ngkoe bon taribin nanoia aika a uruaki.</p><hr />

<h2 class="list"><a href="../../prayer/unsorted/gil/bpn10448/">Prayer bpn10448 in Kiribati</a></h2>
<p>Ti Te Atua ke iai ae E konaa ni kanakoi kangaanga? Atongnga: E na neboaki Te Atua. Bon Te Atua Ngaia, ao aomata ni kabane bon Ana toro ake a bane n ira nanon Ana taeka.
(Source category: Kataitai ao Kangaanga) (Bahaiprayers.net ID: 10448)</p><hr />

<h2 class="list"><a href="../../prayer/unsorted/gil/bpn10449/">Prayer bpn10449 in Kiribati</a></h2>
<p>Ko ataia ni koaua, Ngkoe Atuau, bwa a bon tia ni bwakarai taian kangaanga man itera nako, ao bon akea ae e kona ni kamaunai ke ni bitii ma bon ti Ngkoe. I ataia ni koaua, bwa ni koauan Tangiram irou, bwa Ko aki kona ni karika te kangaanga bwa e na bwakara te tamnei temanna ma ti ngkana Ko tangiria ni karietaata nnena inanon Am Baretaiti are i eta ma ni kanonoa nanona inanon te maiu i aon te aba aio n nonon Mwaakam ae rotii bwai nako, bwa e na aki katan nakon bwain te aonaaba aei ae akea nanoia.</p><hr />

<h2 class="list"><a href="../../prayer/unsorted/gil/bpn10450/">Prayer bpn10450 in Kiribati</a></h2>
<p>Atuau! Atuau! Katiteuanai nanoia Am toro, ao kaoti nakoia bukin Am Waaki ae e kakannato. A bia toua mwiin Am moti ao ni mena i nanon Am tua. Buokiia, Te Atua, n aia kekeiaki, anganiia te korakora ni beku i Bukim. Te Atua! Tai katikuiia n ti ngaiia, ma kairi ingin waeia n ootan Am atatai, ao kaungai nanoia n Am tangira. Ngkoe, ni koaua, aia Tia Ibuobuoki ao aia Uea.</p><hr />

<h2 class="list"><a href="../../prayer/unsorted/gil/bpn10451/">Prayer bpn10451 in Kiribati</a></h2>
<p>Au Uea, au Tangira, Maamaten nanou! Raonai i nanon maroaau ao irai ni kanakoakiu nako mai abau. Kanakoa nanokaawakiu. Karekeai bwa Nna katabua maiu ibukin Tamaroam. Kakerikaakai man bwaai nako ma ti Ngkoe. Kariiai n Am boiarara ae e tabu. Karikai bwa Nna irekenrao i nanon Ueam ma naake a mwaawa man bwaai nako ma a aki mwaawa Mai iroum, naake a ingainga ni bekua atiibun Am mataroa ae e tabu ao naake a tei ibukin te mwakuri i nanon Am Waaki.</p><hr />

<h2 class="list"><a href="../../prayer/unsorted/gil/bpn10452/">Prayer bpn10452 in Kiribati</a></h2>
<p>Au Uea! Au Uea! I Neboiko ao I Katituaraoiko bwa Ko a tia n nanoangaa Am toro te aine ae mangori aei. E bon karinanoa ma ni Kamoamoako Am toro aei ngkai Ko a tia ni kairia nakon Ueam ma n kaongoa Am weewete ae moan te rietaata nakon te aonaaba aei, ao Ko anganna naba te noraaba bwa e na noori Am kanikina ake a konaa ni kakoaua Am tautaeka n tokanikai i aon bwaai nako.</p><hr />

<h2 class="list"><a href="../../prayer/unsorted/gil/bpn10453/">Prayer bpn10453 in Kiribati</a></h2>
<p>Ngkoe Te Atua ae Moan te Itiaki ao te Katoki ni Mwaaka! Bon au Uea Ngkoe ae moan te Aakoi! Anganiira te aeka ni korakora are ti na kona iai ni kaaitarai aeka ni kanganga nako ni katabwanina te aonaaba, ao kariaia anganakira te aeka ni mwaaka teuana are e na tabeki naon ara kekeiaki mwaaka n aron naon Marawan te Betebeke, ni kona n rooti aon biken te itera Mainiku ao te itera Maeao.</p><hr />

<h2 class="list"><a href="../../prayer/unsorted/gil/bpn10454/">Prayer bpn10454 in Kiribati</a></h2>
<p>#Te Tabureti Nakon Ahmad
*“Tataro aikai e bae te aba iai n te koraki n ikotaki ma tabeua aika a kaonoti aroia n aron Tataron te Katoki Aoraki, Te Bába ni Koroboki nakon Ahmad, a tia ni uarokoaki iroun Bahá’u’lláh n rakan te mwaaka iai ao te kakaawaki, aoa riai ngkanne ni butimwaeaki n aroia anne ao n anaaki irouia taan onimaki ma te onimaki ae akea te titiraki iai ao te kakoaua raoi, bwa mai iai a na kona n rin i nanon te itoman ae e kaan riki ma te Atua, ao ni kariki aroia bwa a na bwanin riki ma Ana tua ao Ana koaua” *(Man te reta are e Koreaki ibukin Shoghi Effendi)</p><hr />

<h2 class="list"><a href="../../prayer/unsorted/gil/bpn10455/">Prayer bpn10455 in Kiribati</a></h2>
<p>#Tabureti ibukin Karamera
Mimitong ni kabane bon nakon te Bong aei, te Bong are i nanona boiararan nako te nanoanga a tia ni uotaki rinanon te ang nako aoia karikibwai ni kabane, te Bong ae e koro n te karaoiroaki rooro ma tienture ake a tia n nako mai mwaaina a bon aki konaa ni kabotaua, te Bong are i nanona Boong e a tia n rairaki nakon Tekatekam ae Tabu.</p><hr />

<h2 class="list"><a href="../../prayer/unsorted/gil/bpn10456/">Prayer bpn10456 in Kiribati</a></h2>
<p>*(E wawarekaki te Tabureti aio i Bangotaia Bahá’u’lláh ao te Báb. E kakabonganaki naba n Aia bong ni kauring.)
Kamoamoaam are e a tia ni ing ootana man Rabwatam ae moan te kakannangaki, ao te mimitong are e a tia n ootanako man Tamaroam ae raneanea, e na mena Iroum, O Ngkoe ae riki-ni bwain te Kakannato, ao Uean te Aki-Totoki, ao aia Uea kaain karawa ni kabane ao kaain te aonaaba ni kabane!</p><hr />

<h2 class="list"><a href="../../prayer/unsorted/gil/bpn10457/">Prayer bpn10457 in Kiribati</a></h2>
<p>*(Te tataro aio ae e kaotaki iroun ‘Abdu’l-Bahá e wawarekaki ni Bangotana. E kona ni kabonganaaki naba n te tataro iroun te aomata i bon irouna). Ane atonga te tataro aio ma te nanorinano ao Te Bábanennano e na uota te kukurei ao te rauaki nakon nanon te Tia Beku aio; e na riki n ai aron te kaitibo ma Ngaia, te mata nakon te mata. Boni Ngaia te Mimitong ni kabane.</p><hr />

<h2 class="list"><a href="../../prayer/unsorted/gil/bpn10458/">Prayer bpn10458 in Kiribati</a></h2>
<p>*E mwakoro n te Kitáb-i-Aqdas: “Ti a tia ni motikia nakoimi bwa kam na bwaina te tataro ao te aki mamatam man moan koron te roro n ikawai; aio are e a baaireaki iroun te Atua, am Uea ao Ueaia am bakatibu… te tia mwananga, naake aoraki, a bikoukou ao naake a kamamma, a aki kabaeaki n te aki mamatam.. Tai bwaina te amwarake ao te moi man otin taai ni karokoa bungin taai, ao taratara bwa e raawa te kaibwabwaru n anaa mai iroum te raoiroi ae e a tia ni motikaki i nanon te Boki.</p><hr />

<h2 class="list"><a href="../../prayer/unsorted/gil/bpn10459/">Prayer bpn10459 in Kiribati</a></h2>
<p>Ko na neboaki, te Uea ae Atuau. I bubutii Nakoim ma te nanorinano n te Kaotioti aei are e bitaki iai te ro nakon te oota are e kateaki iai te Tembora ma n ataaki iai Koroboki aika a Tabu ma n taorababaa iai Taekam, bwa e na reke irou ao irouia aika a raoiroi, te aro ae ti na konaa n rierakea iai karawa nakon Mimitongim are akea tiana ao are e na kamaunai ara nanokokoraki are e tauiira man namakinan rinra ni mwaneaban te ikotaki.</p><hr />

<h2 class="list"><a href="../../prayer/unsorted/gil/bpn10460/">Prayer bpn10460 in Kiribati</a></h2>
<p>Aikai boong, Atuau, are Ko a tia ni katauia Am toro bwa a na taua bukin te akimamatam. Are iai are Ko katamaroa iai moan abokan Am Boki n Tua ake a karuoaki i bukiia Am karikibwai, ao ni kaota tamaroan Umwan Am kaetieti nako i mataia ni kabane ake n Am karawa ao ni kabane aika i aon te aonaaba. Ko a tia ni kataua auan nako boong aikai ma te anua ae e okoro, are e aki kona ni warekaki irouia ni kabane ma ti Iroum, are Rabakauna e rabwati karikibwai ni kabane.</p><hr />

<h2 class="list"><a href="../../prayer/unsorted/gil/bpn10461/">Prayer bpn10461 in Kiribati</a></h2>
<p>Te nebonebo nakoim O te Uea ae Atuau. Ti a tia n ira nanon te Aki Mamatam ni kaeineti ma am kaetieti ao n urua ngkai inanon Am tangira ao Kukureim ae raoiroi. Butimwaea ma te nanonaki O Atuau, taian mwakuri ake ti a tia ni karaoi inanon Kawaim ni bwaninia bon ti ibukin Tamaroam, ao moara aika ineti nakon Am Waaki, n inaomata man bwaai nako ma ti Ngkoe. Kataua ngkanne Am kabwarabure nako aora, nakoaoia ara bakatibu ao nakoaoia ni kabane ake a tia ni Kakoauako ao inanon am Kanikina nako aika korakora inanon te Kaotioti aio ae te kabanea ni korakora ma ni mimitong.</p><hr />

<h2 class="list"><a href="../../prayer/unsorted/gil/bpn10462/">Prayer bpn10462 in Kiribati</a></h2>
<p>*Te Huqúqu’lláh bon te tua ae kakannato. Bon te bwai ae taabangaki iaoia aomata nako karekean te angabwai aei, kioina ngkai boni mwiokon te karaoiroi, te kaubwai, ao baika a raraoi ni kabane. Bon te tituaraoi are a na tiku ma ngaia takanoi ni kabane ni katoai aonaaban Ana aonaaba nako Te Atua, Te Tia Bwaibwai ni Bwaai-nako, Te Tituaraoi.
Ko na rangi ni karietaataaki ngkoe ae Uean te karikibwai ni kabane, are boni Ngkoe are a na bane bwaai ni kabane n Okiriko.</p><hr />

<h2 class="list"><a href="../../prayer/unsorted/gil/bpn10463/">Prayer bpn10463 in Kiribati</a></h2>
<p>*(N te tai are kam rin iai n te ruu ni bowii, anaa te tataro aio ma te manawa ae e bukibuki n tangiran Te Atua ao te newe ae e itiaki ni kaakeai bwaai ni kabane i rarikin Ururingana, bwa e bia te Kabanea ni Mwaaka n aakoi ni buokingkami ni karekea te tokanikai ae e riao.) Te Atua ae Atuau! Boni ngaiira Am toro ake ti a tia ni kamwawaira man bwaai ni kabane i Rarikim i nanon te Bong ae e mimitong aei.</p><hr />

<h2 class="list"><a href="../../prayer/unsorted/gil/bpn10464/">Prayer bpn10464 in Kiribati</a></h2>
<p>*(An botaki ngkami n te kimwareirei ae akea renganana, ao ni moanakin te bowi, atonga te tataro aio): Ngkoe Uean te Abanuea! E ngae n are rabwatara a botaki ikai, ma nanora a mwaneraoi ni uotakinako n Am tangira, ao ti a tabekaki nako n ootan Moam ae e oota nako. E ngae n are ti ngore ma ti a tataninga kaotiotakin Mwaakam ao Korakoram. E ngae n are ti a kainnano n akea ara bwai ao akea angara, ma ti bon anaanai baike a bobuaka man kaubwain Abanueam.</p><hr />

<h2 class="list"><a href="../../prayer/unsorted/gil/bpn10465/">Prayer bpn10465 in Kiribati</a></h2>
<p>Atuau au Ai ao au Oota! Boong ake ko a tia n ingoanii bwa te Ayyám-i-Ha inanon am boki a bon tia ni moanaki O Ngkoe teuare Ueaia Aara ni Kabane, ao te aki mamatam are am Been ae moan baan te rietata e a tia ni kawenei kaetieti nakoia ni kabane ake inanon abanuean Am karikibwai bwa a na karaoa nanona e a uakaan. I bubuti nakoim, O au Uea, bwa man boong aikai ao mairouia ni kabane inanon te tai ae a bane n tinea kaon am kaetieti nako, ao n taua bain am kanoa n reirei, ni kataua nako aoia n tatabemaniia tamnei bwa a na anganaki te tabo inanon Oon am Marae, ao te kaintekateka n te Kaotioti ibukin raneanean Ootan Moam.</p><hr />

<h2 class="list"><a href="../../prayer/unsorted/gil/bpn10466/">Prayer bpn10466 in Kiribati</a></h2>
<p>*(Naw-Ruz, Maati 20 ke 21, bon moan bongin te ririki ni Baha’i.) Bon Am bwai te kamoamoaaki, Ngkoe Atuau, bwa Ko a tia ni katabua Naw-Ruz bwa te tai ni kukurei irouia naake a tia ni mwannanoa te Aki Mamatam i bukin Tangiram, ma ni kaawakiniia man baike aki raraoi Iroum. Au Uea anganiia ain Am tangira, ao te kabuebue are e otinako man te Aki Mamatam are Ko anga, bwa a na konaa ni urarake iai i nanon Am Waaki ao karikiia bwa a na maeka ma Kamoamoaam ma Uringam.</p><hr />

<h2 class="list"><a href="../../prayer/unsorted/gil/bpn10467/">Prayer bpn10467 in Kiribati</a></h2>
<p>Te ota ao te mimitong, te kamauri ao te kamoamoa a na tikuriia Tabonibain Ana Waaki, rinanoia are e a tia ootan te nanomatoa n oota nako mai iai ao e a tia n toronibwai iai te koaua are e kangai mwaakan te rinerine e tiku iroun te Atua, te Mwaaka, te Aki-Eenaki, ao rinanoia e a tia marawan te akoi ni iarake, ao a tia ni buta nako boiararan Ana bwain akoi te Atua, are Ngaia Uean te botannaomata.</p><hr />

<h2 class="list"><a href="../../prayer/unsorted/gil/bpn11236/">Prayer bpn11236 in Kiribati</a></h2>
<p>Te mimitong Nakoim, O te Uea Atuau! Aikai bong are Ko a tia ni kataua bwa ni kabane aomata a na katabua te aki mamatam, bwa rinanona a na kona ni kaitiaki tamneia ao ni kakeaa mai irouia taian kabaebae nakoia aomata ma ti Ngkoe, ao bwa man nanoia e na kona n rierake te baere e na botau ma nnen Karineam ao ni katauaki nakon kaintekatekan kaotiotin Am katiteuana. Kariaia, O au Uea, bwa te karemo aio e na riki n ai aron te karanga are e anga te ran ni kamaiu ao ni kona ni kaotinakoa te anua ni maiu ae e tamaroa are e Ko a tia ni kaonrakea iai.</p><hr />

<h2 class="list"><a href="../../prayer/unsorted/gil/bpn11237/">Prayer bpn11237 in Kiribati</a></h2>
<p>N aran te Atua, Bwain Ngkoa Ngkoa, te Kabanea ni Korakora.
Ni koaua ao nanoia naake a kokoaua a kanaki n ain te raurenako: E nga raitiitin otan Moamoam O ae Ko Tangiraki irouia aonnaba?
Naake a uakaan Nakoim a tia ni kitanaki inanon rotongitongin te urubeke: E nga raneanean ingabongin te manga kaitiboaki ma Ngkoe, O Ae Ko Tangiraki irouia aonnaba?
Rabwataia ake Ko rineia a wene n ruru iaon taian tano i kiraroa: e nga marawan Menam ikai, O te Tia Katikinanoi aonnaba?</p><hr />

<h2 class="list"><a href="../../prayer/unsorted/gil/bpn11238/">Prayer bpn11238 in Kiribati</a></h2>
<p>Ngaia te Tia Katoki Aoraki, te Tia Kataubobonga, te Tia Ibuobuoki, te Tia Kabwaraibuure nako, Moan te Nanoanga. I wewete Nakoim O Ngkoe Ae Ko Karietataaki, O Ngkoe Are Ko Kakaonimaki, O Ngkoe Are Ko Mimitong! Ngkoe te Tia Kataubobonga, Ngkoe te Tia Katoki Aoraki, Ngkoe te Teimatoa ma n Aki Bibitaki, O Ngkoe Are Ko Teimatoa ma n Aki Bibitaki! I wewete Nakoim O te Uea, O te Tia Manga Kamaiu, O te Tia Moti!</p><hr />

<h2 class="list"><a href="../../prayer/unsorted/gil/bpn11239/">Prayer bpn11239 in Kiribati</a></h2>
<p>*‘‘Kamatebwaia te Tabureti ibukin te Holy Mariner bwa ko aonga n at ate koaua, ao karaua iangoia bwa te Tamaroa Ae E Kakabwaiaki E a tia n taetae ni burabeti n tabwaninna taekan bwaai aika a na riki nakon taai aika a na roko. A riai naake a noraba n taua bwa te kauring nakoia.’’ ’Abdu’l-Bahá Ngaia te Tituaraoi, Moan te Tangiraki! O Mariner ae e Tabu! Tuanga am ake ibukin te aki totoki bwa e na kaoti i moan te Runga Ni Karawa are moan te Tabu, E na kamimitongaki au Uea, te Kabanea ni Mimitong!</p><hr />

</div>


	
        </div>


<script>



if (navigator.serviceWorker.controller) {
  console.log('active service worker found, no need to register')
} else {
  
  navigator.serviceWorker.register('\/pwabuilder-sw.js', {
    scope: './'
  }).then(function(reg) {
    console.log('Service worker has been registered for scope:'+ reg.scope);
  });
}
</script>

</body>
</html>
