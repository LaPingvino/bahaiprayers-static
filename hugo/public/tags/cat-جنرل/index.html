<!DOCTYPE html>
<html><head>
	<meta charset="utf-8">
	<title>devotional.gq - cat-جنرل</title>
	<meta name="viewport" content="width=device-width, initial-scale=1">
	<meta name="theme-color" content="lightgrey">
	<link rel="manifest" href="../../devotional.webmanifest">
<style>
#header h1 {
	background: url('/logo.png') no-repeat left;
	background-size: 50px 50px;
	margin: 25px;
	vertical-align: center;
	padding: 0;
	padding-left: 60px;
	height: 50px;
	font-size: 2em;
}
#menu {
	margin: 25px;
}
a {
	text-decoration: underline;
	color: black;
}
a:hover {
	text-decoration: none;
	color: darkblue;
}
#header {
	border-bottom: thin solid black;
}
#content {
	margin: 40px;
}
.wrtitle::before {
	content: '#'
}
.wrtitle {
	float: left;
	margin: 1ex;
}
.rtl {
	direction: rtl;
}
h2 {
	display: inline;
	padding: 1ex;
}
h2 + div {
	display: block;
}
</style>
</head>
<body><div id="header">
	<a href="https://devotional.gq/"><h1>devotional.gq</h1></a>
<nav id="menu">

</nav>
</div>
<div id="content">
<h1>cat-جنرل</h1>

<a href="../../tags/">&lt;&lt; Tags</a>

<div id="inner">


<h2 class="list"><a href="../../prayer/unsorted/ur/bpn8973/">Prayer bpn8973 in اُردُو</a></h2>
<p>اجتماعی مناجات
الٰہی الٰہی اپنے بندوں کے دلوں کو جوڑ اوران پر اپنا مقصدِ عظیم ظاہر کر، وہ تیرے احکام کو ماننے والے اور تیری شریعت پر چلنے والے بنیں۔ اے پروردگار! ان کی جدوجہد میں توان کی مدد فرما، اور انہیں اپنی خدمت کی توفیق عطا فرما۔ انہیں ان کے حال پر مت چھوڑ بلکہ نور معرفت کی طرف ان کی رہنمائی کر، اور ان کے دلوں کو اپنی محبت سے مسرور کر۔ بے شک تو توفیق بخشنے والا اور مالک ہے۔</p><hr />

<h2 class="list"><a href="../../prayer/unsorted/ur/bpn8974/">Prayer bpn8974 in اُردُو</a></h2>
<p>اے وہ کہ تیرے نام سے دریائے بیان موجزن ہوا اور رحمت رحمن کی خوشبودار ہوا دنیا میں چلنے لگی! میں تیرے حضور میں التجا کرتا ہوں کہ تو اپنے ذکر و ثنا کی توفیق مجھے عطا فرما اور اپنے امر پر مجھے قائم و مستقیم رکھ، تیرے ہی ہاتھ میں دین و دنیا کی بادشاہت ہے تیرے ہی قبضے میں ان سب کی باگ ڈور ہے جو عالم باطن و ظاہر میں رہتے ہیں۔ تیرے سواکوئی خدا نہیں، تو ہی سب پر غالب اور مہربان ہے۔</p><hr />

<h2 class="list"><a href="../../prayer/unsorted/ur/bpn8975/">Prayer bpn8975 in اُردُو</a></h2>
<p>اے میرے خدا ، اے میرے خدا تیری حمد و ثنا کہ تونے اپنے فضل کے ہاتھوں مجھے عرفان کا آب کوثر پلایا اور اپنی قلم اعلیٰ سے مجھے ایسی عنایت کے ساتھ یاد فرمایا جس کے مقابل تمام دنیا کی چیزیں ہیچ ہیں۔ تو اپنی مخلوق کے اندر اپنے ذکر میں مجھے ناطق اور اپنے بندوں کے درمیان اپنی تعریف میں مجھے متکلم بنادے۔ پھر تو اپنی محبت پر مجھے ایسا مستقیم کر دے کہ تمام جابروں کے ڈالے ہوئے پردے اور تمام فرعونوں کے دبدبے مجھے تیری محبت سے باز نہ رکھ سکیں۔ اے پروردگار!</p><hr />

<h2 class="list"><a href="../../prayer/unsorted/ur/bpn8976/">Prayer bpn8976 in اُردُو</a></h2>
<p>الٰہی الٰہی سر زمین پر بسنے والوں کو ایسی توفیق عنایت فرمائیے کہ وہ آپ کی بزم تجلی میں حاضر ہوسکیں اور اس جلوہ ظہور کو پہچان لیں جو آپ نے اپنی کتابوں میں ان کے لئے مقرر فرمایا ہے۔ اپنے بندوں کے درمیان مبلغین کو خلعت تقدیس سے مزین فرمائیے۔ اپنی قدرت سے ان کے کلام کو پرُ اثر بنا دیجئے۔ انہیں بے نیازی اور پرہیزگاری کا علمبردار مقرر کیجئے۔ یقیناًآپ ہی سارے جہان کے مالک ہیں اور آپ جو کچھ چاہیں اپنی قدرت سے کرسکتے ہیں۔ آپ کے سوا کوئی خدا نہیں آپ ہی فرماں روا خداوند حکمت ہیں۔</p><hr />

<h2 class="list"><a href="../../prayer/unsorted/ur/bpn8977/">Prayer bpn8977 in اُردُو</a></h2>
<p>اے میرے محبوب ، اے میرے مقصود، اے میری تمناؤں کی انتہا! تو دیکھتا ہے کہ یہ فانی بندہ تیری طرف متوجہ ہے اور تجھ سے کوثر بقا کا طلب گار ہے۔ وہی نعمت عطا فرما جو تیری شان عظمت کے لائق ہے اور تیرے ایام کے مناسب ہے۔ میں تیرے اسم اعظم کے وسیلے تجھ سے سوال کرتا ہوں کہ اپنے بندوں کی غفلت کے پردے پھاڑ دے اور انہیں اپنا دروازہ رحمت دکھا اوران کے لئے اسے کھول دے۔ سونے والوں کو شفقت و مہربانی کے ہاتھ سے جگا دے اور غافلوں کو نرم لطیف ندا سے باخبر کر دے تا کہ سب تیری طرف متوجہ ہوجائیں اور تیری باگارہ کا رخ کریں۔ اے پروردگار!</p><hr />

<h2 class="list"><a href="../../prayer/unsorted/ur/bpn8978/">Prayer bpn8978 in اُردُو</a></h2>
<p>نور و بہآء وتکبیر وثنا ایادی امراللہ پر جن سے صبر و استقلال کا نور نمودار ہوا اور اقتدار و عزت و اختیار کے مالک خدا کا حکم اختیار ثابت و قائم ہو گیا اور ان ایادی امر اللہ کے ذریعے عطا کا سمندر موجزن ہوا اور خداوند عالم کے لطف و کرم کی خوشبو پھیل گئی۔ ہم خدائے تعالیٰ سے دعا کرتے ہیں کہ وہ اپنے لشکروں کے ذریعے ایادی امراللہ کی حفاظت فرمائے اور اپنی عظیم قوت سے ا ن کی نگہبانی کرے اور اپنی اس قدرت کے ذریعے ان کی مدد فرمائے جو تمام چیزوں پرغالب آئی ہے۔ حکومت و اختیار اسی خدا کے لئے مخصوص ہے جو بلندی پیدا کرنے والا اور عالم اسماء کی بادشاہت کا مالک ہے۔</p><hr />

<h2 class="list"><a href="../../prayer/unsorted/ur/bpn8979/">Prayer bpn8979 in اُردُو</a></h2>
<p>ای رب! میں تیری احدیت کے مطلع آیات کی طرف متوجہ ہوا ہوں اور جن لوگوں نے تیرے مشرقِ امر پر اعتراض کئے ہیں ان سے روگردان ہوں۔ تو مجھے، اے میرے خدا! اپنی رحمتِ کبریٰ کے سائے میں محفوظ رکھ۔ پھر مجھے ان لوگوں میں سے بنادے جو تیرے امر پر مستقیم ہیں اور تجھ سے کیا ہوا عہد پورا کر رہے ہیں اور تمام دنیاکے لوگوں کو اپنے پیچھے پھینک چکے ہیں اور اے میرے خدا!</p><hr />

<h2 class="list"><a href="../../prayer/unsorted/ur/bpn8980/">Prayer bpn8980 in اُردُو</a></h2>
<p>ھواللہ الحی المھیمن القیوم تو پاک ہے اے خدا، اے میرے معبود! تو ہی وہ ذات ہے جو اپنے عرش عظمت پر برترین رفعت و عزت اور بزرگی میں بے شمار زمانے سے رہا ہے اور اپنی کرسی سلطنت پر قدرت و قوت اور کبریائی کی بلندی پر اس وقت تک رہے گا جس کی کوئی حد و انتہا نہیں۔ تمام جذبہ و شوق میں ڈوبے ہوئے لوگ تیرے شہر رحمت کے دروازے پر کھڑے ہیں اور تمام اہل عشق تیرے نور جمال کے ظہورات کے روبرو مشتاق ہو رہے ہیں اور سارے کارواں تیری ربوبیت کی راہوں میں گامزن ہیں اور تمام پہنچنے والے تیری شراب مکرمت سے بہرہ یاب ہو رہے ہیں۔ا س کے وسیلے جسے تو نے تمام ممکنات پر مہیمن و نگہبان اور تمام موجودات کا قیوم بنایا اور زمینوں اور آسمانوں کی ملکوت میں زندہ و باقی ٹھہرایا ہے میں تجھ سے سوال کرتا ہوں کہ میرا سفینہ ذات اپنی کینونت کے سمندر میں روانہ فرما تاکہ تیرے دریائے عظمت کی مخفی ترین موجوں کی گہرائی سے تیری حمدیت کے موتی اور تیری ازلیت کی مچھلیاں برآمد کروں، تاکہ کوئی بھی تیرے ماسوا کو نہ دیکھے اور کوئی تیرے سوا کسی کی جانب ملتفت نہ ہو اور تمام بندے تیری بارگاہ قدس کی جانب متوجہ ہوجائیں اور تمام اہل جہان تیری بزم محبت کی جانب دوڑیں اور تیرے جمال محض کے سوا کچھ مدنظر نہ رکھیں اور تیرے دلکش ہاتھوں سے تیرے جام عنایت پینے کے سوا اور کچھ مقصد نہ رکھیں اور تیرے شجر ازلیت سے تیرے ثمرات مکرمت کھانے کے سوا اور کسی چیز کی خواہش نہ کریں تیرے سوا کوئی معبود نہیں ہم سب تیرے بندے اور تیرے جمال کے روبرو سر بسجود ہیں۔</p><hr />

<h2 class="list"><a href="../../prayer/unsorted/ur/bpn8981/">Prayer bpn8981 in اُردُو</a></h2>
<p>اے میرے خدا، اے میرے خدا! تو اپنے بہآء کی آہ و زاری اور پکار دن رات سن رہا ہے اور تو خوب جانتا ہے کہ وہ اپنے لئے کچھ نہیں چاہتا بلکہ اسے تیرے بندوں کی پاکی و پاکیزگی مطلوب ہے اوراس بغض و عداوت کی آگ سے اُن کی نجات چاہتا ہے جس نے انہیں ہر دم گھیر رکھا ہے۔ اے پروردگار! تیرے مقرب اور مخلص بندوں کے ہاتھ تیرے آسمان جود و کرم اور فضائے عطا کی جانب اٹھے ہوئے ہیں۔ میں تجھ سے التجا کرتا ہوں کہ انہیں اپنے دریائے عطا، آسمان فضل اور آفتاب کرم سے بے بہرہ نہ فرما۔ اے پروردگار!</p><hr />

<h2 class="list"><a href="../../prayer/unsorted/ur/bpn8982/">Prayer bpn8982 in اُردُو</a></h2>
<p>اللہ تو پاک ہے اے خدا، اے میرے خدا! ہر عارف تیرے عرفان سے عاجز و قاصر ہونے کا اقرار کرتا ہے، ہر عالم تیرے ظہورات علم کے روبرو اپنے جہل کا اعتراف کر رہا ہے، تیرے ظہوراتِ قدرت کے آگے ہر صاحب قدرت اپنی کمزوری کا اظہار کرتا ہے، تیرے نشاناتِ غنا کے سامنے ہر غنی اپنے فقر کو تسلیم کرتا ہے، تیرے آثار حکمت کا مشاہدہ کر کے ہر عاقل حیرت زدہ ہے، ہر ایک عارف تیرے حرم عرفان کی جانب متوجہ ہے، ہر ایک قاصد تیرے کعبۂ وصل اور مدینہ لقا کے قصد و اشتیاق میں ہے۔ اس حقیقت کے ہوتے ہوئے کہ عارفوں کے دل اور عاقلوں کے دماغ تیرے عرفان کے مقام پر متحیر ہیں میں مقام عرفان کے ذکر و وصف پر کس طرح کھڑا ہوسکتا ہوں!</p><hr />

<h2 class="list"><a href="../../prayer/unsorted/ur/bpn8983/">Prayer bpn8983 in اُردُو</a></h2>
<p>وہ بے نیازہے! اس کا کوئی مد مقابل نہیں۔ تو پاک ہے، اے میرے خدا، اے میرے معبود! تیرے فراق میں مقربوں کی آنکھیں آنسو بہا رہی ہیں۔ تیرے عشق میں مخلصوں کی آہیں بلند ہیں۔ کوئی بستی باقی نہیں رہی جس میں صدائے اشتیاق اور نالۂ فراق کا شور برپا نہ ہوا ہو۔ تو ان تمام حالات میں ان کا شاہد و نگران رہا ہے اور ان کے منہ کی باتوں اور آہوں کو سنتا رہا ہے۔ میں تیرے اسم اعظم کا واسطہ دے کر تجھ سے التجا کرتا ہوں کہ ان کے دلوں کو اپنی طرف ایساکھینچ لے کہ مخالفوں کے تیر اور شریروں کے نیزے ان پر ذرا بھی اثر نہ کر سکیں اور قضا کی ہوائیں انہیں مضطرب نہ کریں۔ پھر تو دنیا و آخرت میں ان کے لئے عزت کے دروازے کھول دے یقیناًتو جو چاہے کر سکتا ہے اور بے شک تو ہی سب سے برتر سب سے بالا ترہے۔</p><hr />

<h2 class="list"><a href="../../prayer/unsorted/ur/bpn8984/">Prayer bpn8984 in اُردُو</a></h2>
<p>الٰہی الٰہی! اپنے اخلاص مند دوستوں کو توفیق عطا فرما کہ ہمیشہ نور مبین کے پیچھے چلتے رہیں اور اپنے مقرب بندوں کو موید فرما کہ وہ تمام جہان میں تیرے نفحات پھیلا دیں۔ تیرے پرُ نور دین کی تبلیغ میں ایسے مصروف ہوجائیں کہ ناقضین کے شبہات سے بے پرواہ ہو کر تیری تعلیمات پھیلانے میں مشغول رہیں، تیرے آثار و کلمات کی اشاعت کرتے رہیں، تمام دنیا میں تیری بینات پہنچا دیں۔ یقیناًتو کریم و رحیم ہے، سب پر غالب اور سب کچھ عطا فرمانے والا ہے۔ یقیناًتو مقتدر، برتر، قوی اور مختار ہے۔</p><hr />

<h2 class="list"><a href="../../prayer/unsorted/ur/bpn8985/">Prayer bpn8985 in اُردُو</a></h2>
<p>الٰہی الٰہی! اپنے دوستوں کو اپنی حفاظت میں رکھ۔ تو ہی ہے وہ کریم کہ تیرے عفو نے تمام جہان کو گھیر لیا ہے۔ اپنے بندوں پر رحم کر اور ان اعمال و اخلاق اور ان باتوں کی توفیق دے جو تیرے ایام کے لائق ہیں۔ ایک ہی بلند کلمے سے تیری بخشش کا سمندر موجزن ہے اور تیرے امر کے آفتاب کی ایک ہی چمک سے عنایت و معانی کا آفتاب ظاہر و نمودار ہوا۔ سب تیرے بندے ہیں اور تیری کرمفرمائی کی امید پر زندہ ہیں، اپنی قدرت کا ہاتھ قوت کی جیب سے باہر نکال اور ان مٹی میں پڑے ہوئے لوگوں کو نجات دے۔ تو ہی ہے ارادے کا مالک اور بخشش کا بادشاہ۔ تیرے سوا کوئی معبود نہیں، تو سب پر غالب اور بڑا فیاض ہے۔</p><hr />

<h2 class="list"><a href="../../prayer/unsorted/ur/bpn8986/">Prayer bpn8986 in اُردُو</a></h2>
<p>الٰہی الٰہی اپنے بندوں کو اس نور یقین کی طرف متوجہ ہونے سے محروم نہ فرما جو تیرے آسمان مشیت کے افق سے نمودار ہوا ہے۔ یا الٰہی! انہیں اپنی آیات کے سمندروں سے بے نصیب نہ کر۔ اے پروردگار! یہ تیرے شہروں میں تیرے ہی بندے ہیں اور تیری بستیوں میں تیرے ہی غلام ہیں۔ اگر تو ان پر رحم نہ کرے گا تو کون رحم کریگا! یا الٰہی! تو ان کا ہاتھ پکڑ جو دریائے اوہام میں ڈوب رہے ہیں اور اپنی قدرت و قوت سے انہیں تباہی سے بچالے۔ اپنے اقتدار کے ہاتھوں انہیں ہلاکت سے نکال لے۔ بیشک تو جو کچھ چاہتا ہے کر سکتا ہے اور تمام آسمانوں اور زمینوں کے رہنے والوں کی باگ تیرے ہی قبضۂ اختیار میں ہے۔</p><hr />

<h2 class="list"><a href="../../prayer/unsorted/ur/bpn8987/">Prayer bpn8987 in اُردُو</a></h2>
<p>تو پاک ہے اے میرے خدا، اور اے میرے مالک اور اے میرے سہارے! اپنے دوستوں کو دشمنوں کے شر سے بچا، پھر ان دوستوں کو اپنی قدرت و سلطنت کے لشکروں سے مدد پہنچا اور ان کے ہر عمل کو تمام دنیا میں بسنے والوں کے اعمال میں چمکتا ہوا روشن چراغ بنا، تاکہ اندھیرے کی جگہ روشنی آجائے۔ بیشک تو ہی مالک ظہور، تو ہی ہے حاکم یوم نشور، تیرے سوا کوئی معبود نہیں، تو ہی معبودِ برحق ہے اور تمام غیبوں کا جاننے والا۔</p><hr />

<h2 class="list"><a href="../../prayer/unsorted/ur/bpn8988/">Prayer bpn8988 in اُردُو</a></h2>
<p>الٰہی الٰہی اپنے دوستوں کی حفاظت فرما۔ تو ہی وہ کریم ہے کہ تیری بخشش تمام عالم پر محیط ہے۔ اپنے بندوں پر رحم فرما اور ان اعمال و اخلاق اور اقوال کی توفیق دے جو تیرے ایام ظہور کے لائق ہیں۔ تیرے ایک بلند کلمے سے بخشش کا سمندر موجزن ہے اور تیرے آفتاب امر کی ایک کرن سے بخشش و مغفرت کا آفتاب ظاہر و نمودار ہو رہا ہے۔ سب تیرے ہی بندے ہیں اور تیرے کرم کی امید میں زندہ ہیں۔ اپنی قدرت کا ہاتھ قوت کی جیب سے نکال اور کیچڑ میں پڑے ہوئے لوگوں کو نجات دے۔ توہی ہے ارادے کا مالک اور بخشش کا بادشاہ۔ تیرے سوا کوئی خدا نہیں، تو ہی سب پر غالب اور بخشش فرمانے والا ہے۔</p><hr />

<h2 class="list"><a href="../../prayer/unsorted/ur/bpn8989/">Prayer bpn8989 in اُردُو</a></h2>
<p>ھوالبہیٰ الابہیٰ! اے خداوند مہربان! ہم سب ہویٰ و ہوس کے دام میں اسیر اور تصور و اوہام کے ہاتھوں حقیر ہیں۔ عجز محض ہیں اور فقر مطلق۔ ناتوان و نادان ہیں، پریشان و بے سامان ہیں۔ محتاج ہیں اور بے علاج، بے چارے ہیں اور مجبوریوں کے مارے۔ تو ہی یزدان مہربان ہے۔ رحم کر، فضل فرما، احسان کر، معاف فرما، تائید مبذول کر اور توفیق عطا فرما۔ تاکہ تیری قوت سے تیری خدمت پر استوار ہوجائیں اور تیری محبت کی بازی رچائیں۔ دوئی و بیگانگی کے گرد و غبار جھاڑ کر وحدت و یگانگت کے لباس سے آراستہ ہوں۔ تیرے امر کے فرمانبردار ہوں اور تیری حکمت کے مطیع اور اس کے اسرار سے محرم و آگاہ ہوں۔ تیری محبت کی آگ سے دل کو گرمائیں اور تیری مہربانی کی شمع کے گرد پروانہ وار نثار ہوں۔ آنکھیں ماسوا سے بند کر لیں اور تیرے آستانِ مقدس کی جانب پوری طرح متوجہ ہوجائیں یہاں تک کہ روشن چہروں اور چمکتی ہوئی پیشانیوں کے ساتھ تابندہ دل اور فرخندہ روح ہو کر تیرے ملااعلیٰ کی انجمن میں مبعوث ہوں۔ تو ہی مقتدر و توانا ہے اور تو ہی عالم و بینا۔</p><hr />

<h2 class="list"><a href="../../prayer/unsorted/ur/bpn8990/">Prayer bpn8990 in اُردُو</a></h2>
<p>ہواللہ اے خدائے با وفا! یہ تیرے احّبا و اصفیا سپاہ حیات ہیں اور لشکر نجات۔ روحانی فوجیں ہیں اور رحمانی سمندر کی موجیں۔ کتاب مقدس کے کلمات ہیں اور ملکوت عظمت کی آیات۔ اے پروردگار! حفظ و حمایت فرما اور فضل و عنایت بھیج۔ کمزوری و خطا پر نظر نہ کر۔ رحمت و احسان کے سائے کے نیچے پرورش فرما۔ قصور پر گرفت نہ کر۔ گناہ بخش۔ تاریک کنووں سے نکال لے اور چاند کی بلندی پر پہنچا۔ چہروں کو چمکا اور جانوں کو محبت کی آگ سے گرما، تا کہ ان سب کا ظہور و بروز اس زمانے کا نشان بن جائے۔</p><hr />

<h2 class="list"><a href="../../prayer/unsorted/ur/bpn8991/">Prayer bpn8991 in اُردُو</a></h2>
<p>ہواللہ اے خدا! نزاع و جدال اور ادیان، گروہوں اور اقوام کے درمیان جدال و قتال کی تاریکی نے حقیقت کے افق پر پردہ ڈال دیا اور اُسے چھپا دیا ہے۔ دنیا نور ہدایت کی محتاج ہے، پس اے پروردگار! عنایت فرما تاکہ شمس حقیقت دنیا کے کونے کونے کو روشن کر دے۔
(Source category: جنرل) (Bahaiprayers.net ID: 8991)</p><hr />

<h2 class="list"><a href="../../prayer/unsorted/ur/bpn8992/">Prayer bpn8992 in اُردُو</a></h2>
<p>ہواللہ اے مقبلان، اے موقنان، بارگار نیاز میں شکرانے کا ہاتھ بلند کرو اور اس ترانے کا آغاز کرو۔ اے پروردگار! تیرا شکر کہ تونے ان بینواؤں کو پُر نوا فرمایا اور ان گمراہوں کو راہ ہدایت دکھائی۔ ظلمت کے اندھیروں سے نجات بخشی اور احدیت کے فیض انور سے انہیں خوش نصیب و بہرہ ور فرمایا۔ ہم سب بے خبر اور بیگانے تھے تو نے ہمیں آشنا و آگاہ کیا۔ فقیر تھے، دولت عظمیٰ بخشی، علیل تھے شفادی۔ اسیر تھے رہائی بخشی۔ پژمردہ تھے تروتازگی عطا کی۔ افسردہ تھے گرمی جہان سوز عنایت کی۔ اے یزدان مہربان!</p><hr />

<h2 class="list"><a href="../../prayer/unsorted/ur/bpn8993/">Prayer bpn8993 in اُردُو</a></h2>
<p>ہواللہ اے خداوند بے ہمتا! اے رب الملکوت! یہ نفوس تیری سپاہ آسمانی ہیں ان کی مدد فرما۔ اور ملأاعلیٰ کے لشکروں سے نصرت فرما، تاکہ ہرا یک پورے ایک لشکر کی مانند ہوجائے اور ان ممالک کو خداوندی محبت اور الٰہی تعلیم کی نورانیت کے ذریعے فتح کرے۔ اے خدا! ان کا معاون و مددگار ہو اور بیابانوں، پہاڑوں، درّوں، جنگلوں، دریاؤں اور صحراؤں میں تو ان کا ساتھی بن۔ تا کہ ملکوتی قوت اور روح القدس کے نفثات سے بلند آواز ہوں۔ تو ہی مقتدر وعزیز و توانا ہے۔ اور تو ہی دانا و شنوا و بینا۔</p><hr />

<h2 class="list"><a href="../../prayer/unsorted/ur/bpn8994/">Prayer bpn8994 in اُردُو</a></h2>
<p>خداوندا! آمرزگارا! اس مجمع کو تائید و توفیق عنایت فرما تا کہ عالم کو نورِ اتحاد سے روشن کرے۔ شرق و غرب کو پر تو محبت اور نور اتفاق سے منور کرے۔ اے بخشندہ مہربان! دلوں کو روح القدس کے نفثات سے زندہ کر اور چہروں کو شمع کی مانند تابندہ فرما۔ تاکہ جہان کو نورانی کریں اور نفوس کورحمانی بنا دیں۔ تو ہی بخشندہ ہے۔ تو ہی دہندہ اور تو ہی مہربان۔</p><hr />

<h2 class="list"><a href="../../prayer/unsorted/ur/bpn8995/">Prayer bpn8995 in اُردُو</a></h2>
<p>ہواللہ اے خداوند مہربان! بصیرتوں کو روشن کر۔ کانوں کو سننے والے بنا۔ مردہ دلوں کو زندہ کر۔ سوئے ہوئے نفوس کو جگا۔ خداوندا! ہم کو ہر قید سے آزاد فرما اور اپنے نا محدود جہان کی رہنمائی کر۔ اے خدا! عنایت فرما کہ ہم تجھے پہچان سکیں اور تیرے جمال کے شیفتہ ہو جائیں۔ شمس حقیقت کے طالب بنیں، خواہ وہ کسی بھی افق سے روشن ہو۔ پاکیزہ خوشبو کے خواہاں ہوں، خواہ وہ کسی بھی پھول سے مہکے۔ اے خدا!</p><hr />

<h2 class="list"><a href="../../prayer/unsorted/ur/bpn8996/">Prayer bpn8996 in اُردُو</a></h2>
<p>ہواللہ اے پروردگار! یہ جمعیت محض تیری محبت کے لئے اس محفل میں آئی ہے اور سب بے حد محبت اور اتفاق کے ساتھ حاضر ہوئے ہیں۔ خدایا چہروں کو منور کر، روحوں کو بشارت کبریٰ سے خوش و خرم فرما، آنکھوں کو آیاتِ ہدایت کے مشاہدات سے روشن کر اورکانوں کو ندائے اعلیٰ کے سننے سے پُرکیف فرما۔ اپنی حفاظت میں پناہ دے، نقصان کو غفران سے کامل کر۔ ان نفوس کو عالم اوہام سے رہائی بخش اور حقیقت کی طرف رہنمائی کر تاکہ تحرّی حقیقت کریں۔ عالم ناسوت سے دور ہوں اور عالم ملکوت کے نزدیک ہوں، تاریک جہان سے نکل کر فضائے نورانی میں آئیں، امکان کی تاریکیوں سے آزاد کر، اور انوار لامکان سے منور فرما، مظاہر انوار کر اور مطالع اثمار بنا، غیر سے بیزار کر اور اسرار سے آگاہ فرما۔ اے پروردگار!</p><hr />

<h2 class="list"><a href="../../prayer/unsorted/ur/bpn8997/">Prayer bpn8997 in اُردُو</a></h2>
<p>ہواللہ اے پروردگار! اے آمرزگار! یہ مجمع تیرے لئے شوریدہ اور تیرے جمال کا گرویدہ ہے۔ عبادت گاہ میں جمع ہو کر تیری رضا کے طالب اور تیری مہربانی کے جویا اور تیری عفو و مغفرت کے خواہاں ہیں۔ خداوند! ہم اطفال ہیں۔ اور تو پدر مہربان، ہم ذلیل ہیں اور تو صاحبِ عزت یگانہ و یکتا ہے۔ خدایا! ہم منتہائے عجز ہیں اور تو مطلق قدرت ہے۔ ہم فقیر ہیں اور تو غنی ہے۔ ہم ناتوان ہیں اور تو توانا۔ خدایا!</p><hr />

<h2 class="list"><a href="../../prayer/unsorted/ur/bpn8998/">Prayer bpn8998 in اُردُو</a></h2>
<p>ہواللہ اے پاک یزدان! تو دیکھتا اور سنتا، مقتدر اور توانا ہے۔ نباء عظیم کا آوازہ تمام ممالک و اقالیم میں منتشر ہو چکا اور شمسِ حقیقت کا پر تُو کُل آفاق میں ساطع اور روشن ہوچکا۔ یاران حق نہایت روح و ریحان میں ہیں اور دوستان رحمن اس مہ تابان کے جلوہ جمال سے منجذب ہیں۔ زبانیں تیری یاد سے ہمدم ہیں اور قلوب تیرے قدسی نفحات سے شاد و خرم۔ چہرے تیری جانب ہر دم متوجہ ہیں اور دلوں کو تیرے ہی کوچے کی کشش ہے اور ہر ایک جگر تیری نہر کا تشنہ ہے۔ تیرے اسم اعظم کے ندا نے تمام دنیا میں زلزلہ ڈال دیا ہے اور تیرے کامل کلمہ کی قوت کا جھنڈا شرق و غرب پر لہرا رہا ہے۔ تمام مقبلین نہایت عجز و انکسار سے معمور ہیں اور مومنین نہایت درجہ دلگداز انداز میں محو جمال ہیں۔ اے پروردگار!</p><hr />

<h2 class="list"><a href="../../prayer/unsorted/ur/bpn8999/">Prayer bpn8999 in اُردُو</a></h2>
<p>ھواللہ اے خداوند مہربان یہ مجمع تیری رحمت کے سائے تلے ساکن ہے اور یہ نفوس تیری ملکوت کی جانب متوجہ ہیں۔ اے خدا! ہم بندے ہیں کرم عنایت کر۔ ہم فقیرہیں گنج آسمانی بخش۔ نادان ہیں حقائق اشیاء کی سمجھ عطا کر۔ کمزور ہیں آسمانی قوت پہنچا۔ فانی ہیں جہان باقی میں لا۔ محتاج ہیں اور تیری تائید کے منتظر۔ اگر تیری عنایت ہو جائے تو قطرہ دریا ہو اور ذرّہ آفتاب بن جائے۔ اگر تیرے الطاف سے محروم رہ جائے تو ہر چیز سے بے بہرہ و بے نصیب ہو جائے۔ پس عنایت کر، مرحمت فرما، تاکہ ہم وحدت عالم انسانی کے جھنڈے بلند کریں اور نورانیتِ آسمانی شرق و غرب کو گھیر لے۔ تمام قومیں متحد ہوجائیں اور حیات ابدی کے حصول کی فکر کریں اور وحدتِ عالم انسانی کو رواج دیں اور صلح عمومی کو پھیلائیں۔ توہی کریم ہے۔ توہی معطی ہے، توہی مہربان ہے۔</p><hr />

<h2 class="list"><a href="../../prayer/unsorted/ur/bpn9000/">Prayer bpn9000 in اُردُو</a></h2>
<p>ہواللہ اے پروردگار! اے آمرزگار! ان بندوں کی پناہ توہی ہے واقف اسرار و آگاہ توہی ہے ہم سبھی عاجز ہیں اور تو طاقتور و توانا ہے۔ ہم سبھی گنہگار ہیں اور توہی گناہوں کو بخشنے والا اور رحیم و رحمن ہے۔ اے پروردگار! ہمارے قصور پر نظر نہ کر اپنے فضل و عطا سے معاملہ فرما۔ ہماری خطائیں بہت ہیں لیکن تیری رحمت کا سمندر بے پایاں ہے۔ ہماری کمزوریاں بے حد و حساب لیکن تیری تائید و توفیق آفتاب جہانتاب کی مانند درخشذہ و آشکار۔ پس تائید عطا کر اور توفیق بخش اور جو کچھ تیری بارگاہ کے لائق ہے اس پر ہمیں موفق فرما۔ دلوں کو روشن کر اور آنکھوں کو بینا فرما اور کانوں کو شنوا کر، مُردوں کو زندہ فرما۔ مریضوں کو شفا بخش، فقیروں کو غنی فرما اور خوفزدوں کو ا من و اطمینان بخش اور ہمیں اپنی ملکوت میں قبول فرما اور نور ہدایت سے روشن کر۔ توہی مقتدر ہے، توہی توانا ہے، توہی کریم ہے ، توہی رحمن ہے اور توہی مہربان ہے۔</p><hr />

<h2 class="list"><a href="../../prayer/unsorted/ur/bpn9001/">Prayer bpn9001 in اُردُو</a></h2>
<p>ہواللہ اے پروردگار! دوستوں کو نیک بخت بنا اور اپنی عبودیت کا ہمدم و دمساز فرما۔ قلوب کو نورانی کر، اور چہروں کو رحمانی بنا۔ تاکہ عالم انسانی میں محبت و مہربانی کی بنیاد قائم ہو اور نوع بشر ایک دوسرے پر شیفتہ اور مہر پرور ہوجائیں۔ مشرق مغرب کو بغلگیر کرے۔ یورپ بلا تاخیر تیری محبت کی راہ پر چل پڑے تُرک اہل تاجیک کو اپنا ہمدم جانیں، ایک دوسرے کو گلے لگائیں اور مہربانی سے پیش آئیں۔ سب نہایت الفت و محبت سے ایک دوسرے کے ساتھ معاشرت اور میل جول رکھیں بیگانگی باقی نہ رہے، غیروں کا ذکر ہی نہ ہو، ایک دوسرے کو آشنا، دوست اور غمگسار جانیں، اے پروردگار!</p><hr />

<h2 class="list"><a href="../../prayer/unsorted/ur/bpn9002/">Prayer bpn9002 in اُردُو</a></h2>
<p>ہواللہ اے پروردگار! اے مہربان! یہ جمعیت تیری جانب متوجہ اور محو مناجات ہے۔ نہایت تضرع کے ساتھ تیری ملکوت کی طرف فکر و خیال لگائے عفو و غفران کے طالب ہیں۔ خدایا! اس تمام مجمع کو محترم فرما اور ان نفوس کو تقدیس عنایت کر۔ انوار ہدایت چمکا۔ قلوب کو پُر نور کر، نفوس کو بشارات سے مسرور کر۔ سب کو اپنی ملکوت میں داخل فرما اور دونوں جہان میں کامیاب کر۔ خدایا!</p><hr />

<h2 class="list"><a href="../../prayer/unsorted/ur/bpn9003/">Prayer bpn9003 in اُردُو</a></h2>
<p>ہواللہ اے پروردگار! اس جمع احباب کو شمع روشن بنا اور نفوس کی تائید فرما۔ چہروں کو نورانی کر اور ان کی خُو و خصلت کو گُل و گلشن صِفت فرما۔ جانوں کو اپنی تقدیس کے جھونکوں سے زندہ کر، اور نفوس کو ہدایت کبریٰ کی نفاست عطا فرما۔ آسمانی بخشش بھیج اور رحمانی مہربانی کے لائق بنا اور اپنی حمایت تلے محفوظ و مامون رکھ۔ بے پایاں الطاف شامل حال رکھ اور اپنی مخصوص عنایات کامل فرما۔ توہی دینے والا، بخشنے والا اور دانا ہے۔</p><hr />

<h2 class="list"><a href="../../prayer/unsorted/ur/bpn9004/">Prayer bpn9004 in اُردُو</a></h2>
<p>ہواللہ اے خداوند مہربان! کریم و رحیم! اس جمعیت کو شمع محبت سے روشن کر اور ان نفوس کو نفثات روح القدس سے زندہ کر۔ انوار آسمانی بخش اور موہبت کبریٰ مبذول فرما۔ غیبی تائیدات بھیج اور روحانی مکاشفات کی فراوانی عطا فرما۔ آنکھوں کو نورہدایت سے روشن کر اور دلوں کو لامتناہی فیوضات کے ذریعہ غبطہ گلشن فرما۔ روحوں کو بشارتِ کبریٰ دے اور نفوس کو عطاء عظمیٰ سے مفتخر فرما۔ اے پروردگار!</p><hr />

<h2 class="list"><a href="../../prayer/unsorted/ur/bpn9005/">Prayer bpn9005 in اُردُو</a></h2>
<p>ہواللہ اے پروردگار! تو بخشنے والا ہے اور اے کردگار! تو بزرگوار ہے۔ پس یاران مشتاق کو اپنے اشراق سے بہرہ ور کر اور اپنے عشاق جمال کو دلبر آفاق کی تجلی کا کوئی پر تو نصیب فرما۔ دشت فرقت کے مارے ہوؤں کو حریم وصال میں لے آ اور صحرائے فراق میں گمشدہ لوگوں کو اپنے حرم وصال کا محرم بنا۔ عاشقوں کو محرومیوں سے نجات دے اور ناکاموں کو بزم قرب میں کامیاب فرما۔ خاموش کو سخن آرا فرما اور ناامیدوں کو امید جان بخش عنایت کر۔ بیگانوں کو آشنا اور محروموں کو محرم راز فرما۔ سرد دلوں کو سرگرم بنا اور سخت دلوں کو اپنی محبت کی آگ سے گرما۔ ہدایت کی راہ دکھا اور ملکوت ابہیٰ کے دروازے کھول دے۔ حسد اور بغض کی بنیادیں اکھیڑ کر محبت و وفا کے ایوان روشن و مزین کر اور بے بسوں کی کار سازی فرما۔ اے دلبر مہربان!</p><hr />

<h2 class="list"><a href="../../prayer/unsorted/ur/bpn9006/">Prayer bpn9006 in اُردُو</a></h2>
<p>اللہ ابھیٰٰ! اے منجذبان جمال ابہیٰ! قلب کی ہویت کے اندر دوستوں کی محبت کے سمندر موجزن ہیں اور دل دوستوں کی مودّت سے مخمور و سرشار ہے۔ ایسا کوئی لمحہ نہیں گزرتا جب تمہارا خیال نہ آتا ہو اور ایسی کوئی گھڑی نہیں جب تمہاری یاد دل میں نہ آتی ہو۔ آستانِ مقدس میں بکمال تضرع و ابتہال عرض کرتا ہوں کہ اے قوی قدیر! ہم سبھی تیرے قبضہ قدرت میں اسیر ہیں، تو مجیر و دستگیر ہے۔ عنایت کر، مرحمت فرما، فضل کے دروازے کھول دے اور نگاہ الطاف فرما، نسیم جان بخش بھیج، مشتاق دلوں کو زندہ کر آنکھوں کو روشن کر اور ساحت قلوب کو رشک گلشن و چمن بنا۔ روحوں کو بشارت دے اور جانوں کو مسرت بخش۔ قوت قدیمہ ظاہر فرما اور قدرت عظیمہ باہر فرما۔ طیورِ نفوس کو فضائے جدید میں پرواز دے اور محرمان ناسوت کو اسرارِ ملکوت سے دمساز فرما۔ قدم ثابت بخش، دل مضبوط عطا فرما، ہم گنہگار ہیں، تو بخشنے والا ہے۔ ہم بندے ہیں، تو پروردگار ہے۔ ہم بے سروسامان ہیں، تو ہمارا سہارا اور پناہ ہے۔ اپنے نفحات پھیلانے کے لئے ہمیں تائید عطا کر اور اپنے کلمہ کو بلند کرنے کی ہمیں توفیق بخش۔ بے سروں کو سردار بنا۔ بینواؤں کو گنج رواں بخش۔ ناتوانوں کو توانائی اور کمزوروں کو قوت آسمانی دے۔ تو ہی پروردگار، تو ہی آمرزگار، تو ہی داورِ کردگار ہے۔ اے دوستو اس مناجات کو بکمال تضرع و ابتہال اور کامل توجہ کے ساتھ ملیک ملکوت جلال کی بارگاہ کی جانب متوجہ ہو کر پڑھو اور طلب تائید کرو۔ ربّ مجید کو لطف جدید و فضل قدیم سے امید ہے کہ یہ دعا قبول ہوگی۔</p><hr />

<h2 class="list"><a href="../../prayer/unsorted/ur/bpn9007/">Prayer bpn9007 in اُردُو</a></h2>
<p>ھواللہ اے میرے یزدان! یہ نورانی ارواح تیرے افق ہدایت کے روشن ستارے ہیں۔ ان کے چہروں کو اپنی ملکوت احدیت میں روشن فرما اور یہ تیرے عشق و استقامت کے باغ کے درخت ہیں، اپنی عنایت کے ابر کی پُر فیض بار ش سے انہیں ہر آن تروتازہ و پُر لطافت و نوبہار رکھ، تیرے عرفان کے چراغ ہیں، انجمن عالم میں انہیں روشن کر، میدان ثبات و استقامت کے شہسوار ہیں، ملکوت ابہیٰ کے لشکروں سے ان کی تائید فرما۔ بیابان اشتیاق کے پیاسے ہیں، دریائے الطاف کے ساحل پر انہیں پہنچا دے ۔ ہر آن نصرت فرما اور ہر گھڑی نئی روح انہیں عنایت کر۔ گلشن عنایت کی نسیم سے ان کے دلوں کو روح و ریحان عطا کر اور اپنی مہربانی کے باغ کی شمیم سے ان کے مشام کو معطر فرما۔ تو ہی مقتدر و توانا، کریم اور رحیم و مہربان ہے۔</p><hr />

<h2 class="list"><a href="../../prayer/unsorted/ur/bpn9008/">Prayer bpn9008 in اُردُو</a></h2>
<p>اے پروردگار! ان نفوس کی خطاؤں کو معاف فرما اور ان ذلیلوں کے گناہوں پر پردہ ڈال۔ تو واقف و دانا اور مطلع و آگاہ ہے۔ ہم گنہگار ہیں، ہم خطاکار ہیں، ہم غافل ہیں، ہم طرح طرح کی بھول چوک کر جانیوالے ہیں، تو معاف فرمانے والا ہے، تو بخشندہ ہے، تو بزرگوار ہے، تو آمرزگار ہے، بیشک تو بہت بڑا توبہ قبول کرنے والا عیب پوش ہے۔
(Source category: جنرل) (Bahaiprayers.</p><hr />

<h2 class="list"><a href="../../prayer/unsorted/ur/bpn9009/">Prayer bpn9009 in اُردُو</a></h2>
<p>ہوالابہیٰ! اے خداوند مہربان! ہم گنہگار ہیں اور تو بخشنے والا۔ ہم تباہ کار ہیں اور تو معاف فرما دینے والا غفار ہے۔ گناہ کی موج ہر چند کہ بلندیوں پر پہنچ چکی ہے۔ تاہم ہمارا بھروسہ تیرے عفو و غفران پر ہے اور اگرچہ گناہوں کا سیلاب زور شور سے موجیں مار رہا ہے۔ ہم تیری بخشش و احسان سے متوسل ہیں۔ اے خدائے پُر عطا خطاپوشی فرما، دریائے رحمت کو جوش و موج میں لا اور بخشش کے جام پلا۔ اگرچہ گناہوں کی تاریکیاں نہایت سخت ہیں مگر تیری مغفرت کا چمکتا ہوا چاند بہت ہی روشن ہے۔ اے خداوند!</p><hr />

<h2 class="list"><a href="../../prayer/unsorted/ur/bpn9010/">Prayer bpn9010 in اُردُو</a></h2>
<p>ہواللہ اے دریائے موہبت! موج میں آ، اور اے آفتاب عنایت! تجلی فرما۔ رحم کر، مہربانی فرما۔ تیرے جمال کی قسم، جز خطا کوئی متاع نہیں اور جز خواہشات کوئی عمل نہیں۔ مگر یہ کہ تیری خطاپوشی کا پردہ سایہ کرے اور تیری حفاظت و حمایت شامل حال ہو ورنہ ا ن ناتوانوں کی کیا طاقت کہ تیری خدمت پر کمربستہ ہوں اور ان فقیروں کی کیا حیثیت کہ عزت کی بساط اور مجلس سجائیں۔ سب کچھ تیری قدرت و توانائی کی ہی کارفرمائی ہے۔ تائید فرما، توفیق بخش۔ ان نفوس افسردہ کو ابر موہبت کے چھینٹوں سے تازگی عنایت فرما اور پسماندہ روحوں کو شمس احدیت کے انوار سے منور کر۔ ان تڑپتی ہوئی مچھلیوں کو اپنے دریائے رحمت تک پہنچا اور راہ سے بھٹکے ہوئے قافلے کو اپنی احدیت کی پناہ گاہ کی راہ دکھا۔ گمراہوں کو چشمہ ہدایت تک پہنچا اور پریشان خاطروں کو عزت و اطمینان کے خیموں میں ٹھکانہ عنایت فرما، پیاسوں کو سلسبیل عنایت سے پلا اور مُردوں کو حیاتِ جاودانی کے زندگی بخش پانی سے زندہ کر۔ اندھوں کو بینائی اور بہروں کو شنوائی اور گونگوں کو طاقت گویائی عطا فرما۔ افسردہ دلوں کو گرما اور غافلوں کو ہوشیار کر۔ سونے والوں کو جگا۔ مغروروں کو متنبہ کر۔ توہی مقتدر، تو ہی بخشندہ و مہربان ہے۔ بیشک تو کریم اور صاحب بزرگی عظیم ہے۔</p><hr />

<h2 class="list"><a href="../../prayer/unsorted/ur/bpn9011/">Prayer bpn9011 in اُردُو</a></h2>
<p>ہوالابہیٰ! اے یزدان پاک! اس مجمع کو شمع عالم بنا اور اس انجمن کو گلزار و گلشن فرما۔ اس کی محفل کو روضۂ رضوان کر اور اس کے مشرق کو مطلع انوار رحمن۔ اس کے مشکبو نفحات سے کوئے محبوب کے عاکفین کے دماغ معطر کر اور اس کی عنبرین نسیم سے ان لوگوں کے دلوں کو جو حریم مقصود کے محرم ہیں فرحت عطا فرما۔ اپنے سایۂ رحمت تلے نفوس کی حفاظت فرما اور قلوب کو حضرت احدیت کی حمایت کے خیمہ امنیت میں جگہ دے۔ اپنے افق ابہیٰ کی تائیدات اور اعلی ترین نوازشوں کے دروازے ان پر کھول دے۔ اگرچہ سب بے بال و پرطیور ہیں لیکن تیرے امر کے باغیچوں میں لانہ و آشیانہ رکھتے ہیں اور تیری بارگاہِ احدیت میں پناہ گزیں اور تجھ سے ہی عون و عنایت اور لطف و رحمت کے طالب و خواستگار ہیں۔ ہم اپنے آپ پر نگاہ کرتے ہیں تو ایک ذرے سے بھی کمتر اور ایک مچھر سے بھی حقیر تر پاتے ہیں اور جب ہم تیری بخشش و عطا کے سمندر کی جانب نظر اٹھاتے ہیں تو ذرات کو آفتاب انور بلکہ روشن تر مشاہدہ کرتے ہیں۔ اے بخشندہ مہربان!</p><hr />

<h2 class="list"><a href="../../prayer/unsorted/ur/bpn9012/">Prayer bpn9012 in اُردُو</a></h2>
<p>ہواللہ اے مہربانی فرمانے والے اور بخشنے والے اور زمین و آسمان روشن کرنے والے یزدان! ہم سب تیرے لئے پریشان ہیں اور تیرے ہی لئے ضرورت مند درویش ہیں۔ ہم بے چارے ہیں، گرے ہوئے ہیں، آشفتہ ہیں، افسردہ ہیں، مرجھائے ہوئے ہیں، دردمند ہیں۔ درمان بخش۔ رنجیدہ ہیں دوا عنایت کر۔ بجھے ہوئے ہیں کوئی شعلہ عطا کر۔ مرجھائے ہوئے ہیں کوئی تجلی برپا کر۔ بیگانہ ہیں آشنا فرما۔ پروانے ہیں، شمع وفا سے پر جلے فرما۔ تشنہ اور خون دل سے آغشتہ ہیں چشمۂ خوشگوار بھیج اور آب حیات پلا۔ شہر کے اندر ولولہ ڈال، لہر پیدا کر اور سارے آفاق میں غلغلۂ قیامت برپا کر۔ تاکہ قلوب تیرے نام اور تیرے کام سے حیران نظر آئیں اور جانیں تجھ پر قربان ہوجائیں۔</p><hr />

<h2 class="list"><a href="../../prayer/unsorted/ur/bpn9013/">Prayer bpn9013 in اُردُو</a></h2>
<p>ہوالابہیٰ! اے پروردگار! یہ غریب بے چارے تیرے جمال کے شیفتہ تیرے کوچے میں آپڑے ہیں اور تیرے جام ہویت سے سرمست ہیں اور تیری خوئے دلستاں کے شیدائی، تیری جدائی میں اپنے گریبان چاک کر بیٹھے ہیں اور محرومیوں کے عالم میں زہر فراق چکھ رہے ہیں۔ رات دن روتے ہیں اور دن رات تجھے رو رو کر پکارتے ہیں۔ تیرے سوا وہ اور کسی کو نہ جانتے ہیں، نہ پہچانتے ہیں اور تیرے سوا کسی کو نہیں پکارتے۔ بس تو ہی ان کا ٹھکانہ ہے اور تو ہی ان کی پناہ ہے اور تو ہی ان کی ابتداء اور تو ہی ان کی انتہا ہے۔ اگر تو انہیں اپنے سے دور کرے یا اپنے قریب بلائے، قبول فرمائے یا بے آبرو کرے، سُرخرو فرمائے یا شرمسار، ہر صورت میں تو مختار ہے اور توہی پروردگار بخشندہ۔ اگر تو قبول کرلے توہر ادنیٰ اعلیٰ ہو اور اگر رد فرما دے تو ہربزرگوار خوار ہو جائے، ہر پھول کانٹا اور ہر سردار راستے کی خا ک ہوجائے۔ پس اے بخشنے والے ان بندوں پر نوازش کر، ان گر ے ہوؤں کے کام بنا، ان کے دلوں میں ایک شمع روشن کر، ہر شیطان کے لئے انہیں آسمانی گولہ بنا تاکہ تیری یزدانیت کے انوار روشن ہوں اور شبہات کے تاریک پردوں کو جلا دیں۔ تو ہی صاحب قدرت، بینا، زندہ و توانا اور جاننے سننے والا ہے۔ پوشیدہ راز ظاہر فرما اور دلوں کے خار زار کو گلشن و گلزار بنا، روح کو پُر فتوح کر اور جان و وجدان کو بشارت اور صبوحی کا سرور عنایت فرما۔</p><hr />

<h2 class="list"><a href="../../prayer/unsorted/ur/bpn9014/">Prayer bpn9014 in اُردُو</a></h2>
<p>ہوالابہیٰ! اے پروردگار توانا! اپنے ان ناتوان بندوں کو ہستی کی بندشوں سے آزاد کر اور خودپرستی کے پھندوں سے رہائی بخش۔ ہم سب کو اپنی پناہ عنایت میں قیام و آرام مرحمت فرما۔ ہمیں اپنی حفاظت و نگہبانی و انقطاع و آزادی کے کہف میں نفس و ہویٰ کی زندگانی سے نجات بخش تاکہ سب پوری طرح متفق و متحد ہو کر تیرے خیمۂ یک رنگ میں آ پہنچیں اور صراط سے گذر کر وحدت اصلی کی جنت ابہیٰ میں داخل ہوجائیں۔ بیشک تو کریم ہے، بیشک تو رحیم ہے۔ تیرے سوا، اے قوت و قدرت کے مالک، کوئی معبود نہیں۔</p><hr />

<h2 class="list"><a href="../../prayer/unsorted/ur/bpn9015/">Prayer bpn9015 in اُردُو</a></h2>
<p>ہواللہ تعالیٰ! اے پاک یزدان! خداوندِ مہربان! ہم تیرے کوچے میں آوارہ ہیں۔ تیرے جمال کے مشتاق اور تیری خو کے دلدادہ ہیں۔ بے سہارا، درماندہ، ذلیل و حقیر اور کمزور ہیں۔ رحمت و لطف فرما۔ ہمارے بے حد و حساب قصوروں اور خطاؤں سے درگذر اور عیب پوشی فرما۔ ہم جیسے بھی ہیں تیرے ہی ہیں۔ جو کچھ کہتے اور سنتے ہیں وہ تیری توصیف ہے۔ ہم تیرے جمال کے طالب اور تیری راہوں میں گامزن ہیں۔ تو خداوند مہربان ہے اور ہم گنہگار بے سروسامان۔ پس اے ابررحمت!</p><hr />

<h2 class="list"><a href="../../prayer/unsorted/ur/bpn9016/">Prayer bpn9016 in اُردُو</a></h2>
<p>ہوالابہیٰ! اے خداوندِ بے نیاز! ان دلوں کو اپنے راز سے دمساز کر اور اپنوں و بیگانوں سے بے نیاز فرما۔ صبح احدیت کے جام صبوحی پلا اور جام الست سے سرمست فرما۔ یہ بندے تیرے ہی والہ و شیدا ہیں اور یہ مشتاق تیرے لئے ہی آشفتہ و پریشان حال ہیں۔ تیرے کوچے میں سرگشتہ ہیں اور تیرے جلووں کے گرویدہ اور یہ تیرے گلۂ آہوہیں جو کہ بیابان ہجران میں سرگشتہ و سرگردان اور محرومیت کی وادی میں پریشان ہیں۔ عنایت کا بدرقہ اور ہدایت کا مژدہ بھیج تاکہ تیرے کوچے کی خوشبو مشموم ہو اور ان حسرت زدوں کے کلبۂ محزون میں تیرے چہرے کا پر تو پڑے۔ دیجور کی تاریکی نور میں تبدیل ہوجائے اور گلخن حرمان گلش احسان بن جائے۔ توہی توانا و بینا و شنوا ہے۔</p><hr />

<h2 class="list"><a href="../../prayer/unsorted/ur/bpn9017/">Prayer bpn9017 in اُردُو</a></h2>
<p>ہواللہ پاک یزدانا! ہم سب گنہگار ہیں اور تو بخشنے والا۔ ہم عیبوں کا مجموعہ ہیں اور تو دکھوں کو دورکرنے والا ہے۔ ان گنہگاروں کے گناہوں کو لوح محفوظ میں ثبت نہ فرما اور رّق منشور سے مٹا دے۔ استحقاق و استعداد پر نظر نہ فرما۔ آسمان رحمانیت کے شایان معاملہ فرما۔ بخشش صفت جلیل ہے اور معافی و درگزر رب مجید کے بہت بڑے اوصاف میں ہیں۔ پس ان بے چاروں کے گناہوں کو بخش دے اور ان قصورواروں کے قصور سے درگزر فرما۔ اس بندے کا قصور سب قصوروں سے بڑھ کر ہے اوراس بے پناہ کے گناہ اونچے سے اونچے پہاڑ سے کہیں اونچے ہیں۔ اول اس سراسر بے سروسامان کے قصور معاف فرما۔ پھر ہر عاصی نادان کے گناہ بخش۔ توہی بخشندۂ مہربان ہے اور توہی معاف فرمانے والا اور مستعان ہے۔</p><hr />

<h2 class="list"><a href="../../prayer/unsorted/ur/bpn9018/">Prayer bpn9018 in اُردُو</a></h2>
<p>ہواللہ اے پروردگار! یہ تمام دوست تیرے محب ہیں اور یہ شیدائیوں کا گروہ تیرا گرویدہ ہے۔ تیری پناہ کے سوا اور کوئی ٹھکانہ نہیں رکھتے اور تیری بارگاہ کے علاوہ اور کہیں چین نہیں ڈھونڈتے۔ پس مدد کر اور عنایت و نصرت و ہدایت فرما اور اپنی رضامندی کی راہیں دکھا اور اپنے امر پر مستقیم و مستحکم رکھ۔ ہم سراسر بے سروسامان ہیں، آوارۂ جہان ہیں، درماندہ ہیں، افسردہ ہیں، پژمردہ ہیں، زندگی بخش اور روحانی تازگی عنایت کر۔ کوئی دروازہ کھول اور عقدہ کشائی فرما۔ سروسامان فراہم فرما، درد کا درمان دے، اور زخم پر مرہم رکھ، زہر کو شکر بنا دے اور تاریکیوں کو انوار کر دے، اور زحمتوں کو راحتوں کا سبب بنا دے۔ تیرے سوا اورکسی کو ہم نہیں جانتے اور نہ کسی کی جستجو رکھتے ہیں اور نہ تیرے نام کے سوا کوئی گفتگو کرتے ہیں، نہ ہی تیرے راہ محبت کے سوا کسی اور راہ پر چلتے ہیں۔ مہربانی کر، عنایت فرما ہدایت دے۔ توہی قوی اور قدیر ہے۔</p><hr />

<h2 class="list"><a href="../../prayer/unsorted/ur/bpn9019/">Prayer bpn9019 in اُردُو</a></h2>
<p>اللہ ابہیٰ! اے خدا کی جانب متوجہ ہونے والے تمام ماسوا سے آنکھیں بند کرلے اور ملکوت ابہیٰ کی طرف آنکھیں لگا۔ جو چاہتا ہے اس سے چاہ، جو مانگتا ہے اس سے مانگ۔ وہ اپنی ایک نگاہ سے لاکھوں حاجتیں پوری کر دیتا ہے اور اپنی ایک ادنیٰ ترین التفات سے لاکھوں لاعلاج بیماروں کو شفا عطا فرماتا ہے۔ اس کی مہربانی کی ایک نگاہ ہی زخم کے لئے مرہم بن جاتی ہے اور دلوں کو قیود غم سے رہائی عطا فرماتی ہے جو کچھ کرتا ہے وہی کرتا ہے۔ ہم کیاکر سکتے ہیں۔ وہ فاعل مختار و حاکم مطلق ہے۔ پس سرتسلیم خم کر اور رب رحیم پر بھروسہ بہتر ہے۔ تجھ پر نور انوار روشن ہو۔</p><hr />

<h2 class="list"><a href="../../prayer/unsorted/ur/bpn9020/">Prayer bpn9020 in اُردُو</a></h2>
<p>ہواللہ اے یزدان بخشندہ! یہ بندے آزاد تھے اور یہ مصفا جانیں تیری ہدایت کے نور سے منور اور روشن ہو گئیں۔ شراب محبت کے جام پی کر مست ہوئے اور تیری معرفت کے تاروں سے تیرے بے انتہا اسرار سن کر تجھ سے دبستگی اختیار کی اور بیگانگی کے جال اور جنجال سے نکل کر تیری یگانگت سے پیوستگی استوار کی۔ ان پاک نفوس کو انیس لاہوتیان فرما اورحلقہ خاصان میں لے آ اور خلوت گاہ عالم بالا میں محرم اسرار کر اور دریائے انوار میں انہیں غرق فرما۔ توہی بخشندہ و درخشندہ و مہربان ہے۔</p><hr />

<h2 class="list"><a href="../../prayer/unsorted/ur/bpn9021/">Prayer bpn9021 in اُردُو</a></h2>
<p>ہواللہ اے میرے رب! اے میرے رب! میں چھوٹا بچہ ہوں اپنی عنایت کے پستان سے دودھ پلا اور اپنی محبت کی گود میں پرورش بخش۔ اپنی ہدایت کے اسکول میں تعلیم فرما اور اپنی عنایت کے سائے تلے تربیت کر۔ اندھیرے سے نکال، شمع روشن بنا اور مرجھانے سے بچا کر باغ کا پھول بنا۔ اپنی بارگاہ کا بندہ بنا اور نیک لوگوں کو سچے اخلاق اور عادتیں مجھ میں پیدا کر۔ جہان انسانی کے لئے مجھے رحمت بنا اور ہمیشہ کی زندگی کا تاج میرے سر پر رکھ۔ تو ہی طاقتور و توانا ہے، تو ہی سننے والا اور دیکھنے والا ہے۔</p><hr />

<h2 class="list"><a href="../../prayer/unsorted/ur/bpn9022/">Prayer bpn9022 in اُردُو</a></h2>
<p>ہواللہ اے خداوند مہربان! ہم بے نوا بچے ہیں اور نہایت فقیر و حقیر طفل ہیں تاہم تیرے نہر کے کناروں پر اگنے والے سبزے اور تیری بہاروں کے شگوفوں سے لدے ہوئے پودے ہیں۔ رحمت کی بارش سے طراوت بخش اور مہربانی کے سورج کی گرمی سے پرورش کر۔ اپنی حقیقتوں کے باغ سے لطافت عنایت کر اور اپنے معارف کے گلزار میں پتوں اور پھول سے لدے ہوئے درخت بنا۔ ہمیشہ رہنے والی سعادت کے آسمان پر چمکتے ہوئے ستارے بنا اور عالم انسانی کی انجمن میں ہمیں چراغہائے نورانی بنا۔ اے پروردگار!</p><hr />

<h2 class="list"><a href="../../prayer/unsorted/ur/bpn9023/">Prayer bpn9023 in اُردُو</a></h2>
<p>ہواللہ اے پروردگار! ان اطفال کو نہال بیمثال بنا اور باغیچہ میثاق میں نشوونما بخش اور ملکوت ابہیٰ کے ابرفیض سے طراوت و لطافت عطا فرما۔ اے مہربان! چھوٹا بچہ ہوں، ملکوت میں داخل فرما کر کبیر بنا۔ زمینی ہوں آسمانی فرما۔ ناسوتی ہوں لاہوتی بنادے۔ ظلمانی ہوں نورانی کر۔ جسمانی ہوں روحانی بنا۔ لامتناہی فیوضات کا مظہر فرما۔ توہی مقتدر و مہربان ہے۔
(Source category: جنرل) (Bahaiprayers.net ID: 9023)</p><hr />

<h2 class="list"><a href="../../prayer/unsorted/ur/bpn9024/">Prayer bpn9024 in اُردُو</a></h2>
<p>ہواللہ اے پاک یزدان! جویبار ہدایت کے ان نونہالوں کو اپنی عنایت کے بادلوں کی بارش سے تر و تازہ فرما۔ اور اپنی احدیت کے باغ کی نسیم سے پُر مسرت انجذاب بخش اور آفتاب حقیقت کی گرمی سے جان تازہ عطا فرما، تاکہ نشوونما پائیں اور روز بروز ترقی کریں اور شگفتہ پھول اور پھل سے آراستہ ہوں۔ اے پروردگار! سب کو ہوشمند بنا اور قوت و اقتدار بخش اور مظاہر تائید و توفیق فرما۔ تاکہ نہایت تاباں روشنی کے ساتھ تیری تمام مخلوق سے ملیں جلیں۔ توہی مقتدر و توانا ہے۔</p><hr />

<h2 class="list"><a href="../../prayer/unsorted/ur/bpn9025/">Prayer bpn9025 in اُردُو</a></h2>
<p>ہوالابہیٰ! اے میرے پاک یزدان و خداوندِ مہربان! ایسی قوت دے کہ روئے زمین کی تمام مختلف رکاوٹوں کا ہم مقابلہ کر سکیں اور ایسی قدرت عنایت فرما کہ ہم محیط سمندر کی مانند شرق و غرب کے ساحل پر مواج ہوں۔
(Source category: جنرل) (Bahaiprayers.net ID: 9025)</p><hr />

<h2 class="list"><a href="../../prayer/unsorted/ur/bpn9026/">Prayer bpn9026 in اُردُو</a></h2>
<p>ہواللہ اے رحمن! اے رحیم! اے کریم! مشرق اور مغرب تیرے مشرق جمال کے انوار سے روشن اور تیرے قدسی نفحات سے روحانی لوگوں کے مشام معطر ہیں۔ اے خدا! بندوں کو اپنی عنایت کے سائے میں پناہ دے۔ نادانوں کو اسرار حقیقت سے آگاہ کر، بے کسوں کو ٹھکانہ اور بے بسوں کو سروسامان بخش اور ٹوٹے ہوئے دلوں کو مسرت سے معمور کر اور پر شکستہ پرندوں کو پرواز کے قابل بنا۔ پیاسوں کو عنایت کے چشمے سے پلا اور فقیروں کو ملکوت کے خزانوں سے مالا مال فرما۔ نابالغوں کو اپنی آغوش عنایت میں پرورش بخش۔ تاکہ وہ بلوغ کو پہنچیں۔ مریضوں کا درمانِ آسمانی سے علاج فرما تاکہ وہ صحت و عافیت پا جائیں۔ خداوندا!</p><hr />

<h2 class="list"><a href="../../prayer/unsorted/ur/bpn9027/">Prayer bpn9027 in اُردُو</a></h2>
<p>ہوالابہیٰ! اے پروردگار مہربان! یہ دوست تیرے آستانے کے معتکف ہیں اور یہ یاران تیری محبت کی گرمی سے شعلہ ور۔ تیری یاد میں سمندر کی مانند مواج اور توحید کی انجمن میں چمکتے ہوئے چراغ ہیں۔ ہر ایک تیرے دریائے عنایت کی موج ہے اور ہدایت کے موتیوں کا محفظ۔ صبح کے وقت یہ آگاہ دلی کے ساتھ تیرے لئے گریہ و زاری کرتے ہیں اور رات کے اوقات تیرے جمال کے ذکر و فکر میں ڈوب کر راحتِ خوا ب اختیار کرتے ہیں۔ توہی بخشنے والامہربان ہے اور توہی ہمیشہ قائم رہنے والا رحمن۔ اے بے نیاز!</p><hr />

<h2 class="list"><a href="../../prayer/unsorted/ur/bpn9028/">Prayer bpn9028 in اُردُو</a></h2>
<p>ہواللہ اے میرے یکتا مولیٰ! اے میرے دانا مہربان! ان حقیقی دوستوں کو مہر شدہ خالص شراب کے جام پلا۔ ان یاران معنوی کو اپنے انوار کی تجلی سے وسعت بخش اور عبدالبہآ کی طرح اپنی عبودیت کی درگاہ پر ثابت اور مستقیم فرما بے شک توہی ہے مقتدر، عزیز اور وہاب۔
(Source category: جنرل) (Bahaiprayers.net ID: 9028)</p><hr />

<h2 class="list"><a href="../../prayer/unsorted/ur/bpn9029/">Prayer bpn9029 in اُردُو</a></h2>
<p>ہواللہ اے دلبر ابہیٰ! اے محبوب یکتا! چونکہ ہم نے تیری محبت کا عَلم بلند کیا ہے اسی لئے دونوں جہان سے دل اٹھا لیا ہے۔ چونکہ تیرا دل جوئی کرنے والا چہرہ پالیا ہے لہٰذا دنیا اور دنیا والوں سے اپنا منہ موڑ لیا ہے۔ چونکہ تیرا جمال دیکھ لیا ہے پس تیرے سوا سب کی طرف سے آنکھیں بند کرلی ہیں۔ اے ہمارے حقیقی معشوق! دلوں کو اپنے نور سے نواز اور قلوب میں جلوہ آرائی فرما تاکہ ہر قید سے آزاد ہو جائیں اور صرف تیرے اسیر ہو جائیں عہد و میثاق میں شعلہ ور ہوں اور مطلع اشراق سے نجومِ نورانی کی طرح چمکیں۔</p><hr />

<h2 class="list"><a href="../../prayer/unsorted/ur/bpn9030/">Prayer bpn9030 in اُردُو</a></h2>
<p>ہوالابہیٰ! اے پروردگار مہربان! دوستوں کو اپنی حمایت تلے محفوظ رکھ اور کم و بیش سے بیزار کر۔ کون و مکان اور تمام عوالم کی آلائشوں سے منقطع فرما اور لامکان کے نفحات سے زندہ اور تر و تازہ فرما۔
(Source category: جنرل) (Bahaiprayers.net ID: 9030)</p><hr />

<h2 class="list"><a href="../../prayer/unsorted/ur/bpn9031/">Prayer bpn9031 in اُردُو</a></h2>
<p>ہوالابہیٰ! اے پروردگار! جو ہمارے لئے شائستہ ہے اس پر موفق فرما۔ اے آمرزگار! جو ہمارے لائق ہے اس میں تائید عطا فرما۔ یہ ہاتھ تیرے عفو کے دامن کو پکڑے ہوئے ہیں۔ اور یہ دل تیری محبت کے اسیر ہیں۔ عنایت فرما اور موہبت بخش۔
(Source category: جنرل) (Bahaiprayers.net ID: 9031)</p><hr />

<h2 class="list"><a href="../../prayer/unsorted/ur/bpn9032/">Prayer bpn9032 in اُردُو</a></h2>
<p>ہواللہ اے دلبر آفاق! ان اہل اشراق کو اپنی محبت کے ساغر کی حلاوت سے شیرین مذاق فرما! توہی توانا ہے۔
(Source category: جنرل) (Bahaiprayers.net ID: 9032)</p><hr />

<h2 class="list"><a href="../../prayer/unsorted/ur/bpn9033/">Prayer bpn9033 in اُردُو</a></h2>
<p>ہواللہ اے میرے دلبر یکتا! میں صحرا میں آوارہ ہوں اور حیران و پریشان پھر رہا ہوں۔ تیری راہ میں گرتا اور اٹھتا ہوں اور تیرے پیمان کے جام سے سرمست ہوں۔ گرا ہوا ہوں، بیچارہ ہوں، دلدادہ ہوں، شیدائی ہوں، دیوانہ اور رسوا ہوں لیکن تیری طرف متوجہ ہوں اور تیرے کوچے کا طلبگار ہوں، تجھ سے دور ہوں، بے بہرہ ہوں او ربے سر و سامان ہوں تیرے لطف و عنایت کا خواستگار ہوں۔ اسیر ہوں، تو رہائی دے۔ عاجز ہوں، تو مدد فرما۔ میں غریب ہوں، تو مونسِ جان ہوجا۔ میں بے کس ہوں، تو معینِ دل و جان ہوجا۔ دنیا اور دنیا والوں سے بیزار کر اور اپنی جائے امان میں جگہ اور قرار عطا فرما۔ اپنے ماسواسے مستغنی فرما اور اپنی عطا سے بہرہ و نصیب فرما۔ میرے گناہ معاف کردے، میری خطاؤں پر پردہ ڈال اور عفو و غفران فرما۔ کیونکہ میں گناہ گار ہوں۔ بد رفتار ہوں اور گناہوں کے سمندر میں غرق ہوں۔ تو ہی محبوب و مہربان ہے اور توہی گناہوں کا بخشنے والا ہے۔ اے پروردگار!</p><hr />

<h2 class="list"><a href="../../prayer/unsorted/ur/bpn9034/">Prayer bpn9034 in اُردُو</a></h2>
<p>ہواللہ اے خداوند! مہربان! کریم اور رحیم! ہم تیرے آستانے کے بندے ہیں اور سب تیری وحدانیت کے سائے میں ہیں۔ تیری رحمت کا آفتا ب سب پر چمکتا ہے اور تیری عنایت کے بادل سب پر برستے ہیں۔ تیرا لطف و کرم سب کے شامل حال ہے اور تیرے فضل سے سب رزق پاتے ہیں۔ تو سب کی حفاظت فرماتا ہے۔ سب کو اپنی نظر مکرمت سے دیکھتا ہے۔ اے پروردگار!</p><hr />

<h2 class="list"><a href="../../prayer/unsorted/ur/bpn9035/">Prayer bpn9035 in اُردُو</a></h2>
<p>ہواللہ اے دلبر آفاق! ان نورانی دوستوں کو ہر دم فیوضات رحمانی کا مظہر فرما اور الطاف سبحانی کا سبب بنا۔ اپنی حقیقی محبت سے مدد کر اور عشق حقیقی کی تجلیات کا جلوہ دکھا اور ایسے ہیجان اور جوش میں لا کہ اختیار کی مہار ہاتھ سے چھوٹ جائے اور ہر ایک آگ برسانے والا سیارہ بن جائے، اوھام کو جلادیں اور نفوس کے پرددوں کو بھسم کر دیں، تیرے ذکر میں مشغول ہو جائیں اور تیرا خُلق و خو اختیار کریں۔ طالبوں کو تیرے چہرے کا عاشق بنائیں۔ پیاسوں کو چشمہ حیات سے پلائیں اور زندہ کریں ۔ اپنے کردار و رفتار سے تیری تعلیمات کو جاری کریں، یوم ظہور کے نفحات کو منتشر کریں۔ جنت ابہیٰ کے گلشن کے نسیم کو پھیلائیں، شرق کو زندہ اور غرب کو تر و تازہ کریں۔ وحدت عالم انسانی کے خیمہ اور نور مبین کے جھنڈے کو بلند کریں، آتش عشق بھڑکائیں، سخت پتھر کو نرما دیں، اندھی آنکھوں کو تیری قوت سے روشن کریں اور تیرا آشفتہ و شیدائی بنا دیں جو دلبر چاہتا ہے اس کو جاری فرما۔ توہی ہے معشوقِ آفاق اور توہی ہے محبو ب اہل و فاق۔ تم پر نور و بہآء ہو۔</p><hr />

<h2 class="list"><a href="../../prayer/unsorted/ur/bpn9036/">Prayer bpn9036 in اُردُو</a></h2>
<p>ہواللہ اے بے نیاز! اپنے دوستوں کو محرم راز فرما۔ رازوں کو آشکار کرنے والا آئینہ بنا تاکہ دنیا میں نغمہ اور آواز بلند ہو اور ایسی موسیقی اور لحن سے گائیں کہ دنیا جھوم اٹھے اور وحدت انسانی کا دلبر پردہ اٹھا کر انجمن عالم میں جلوہ نمائی کرے۔
(Source category: جنرل) (Bahaiprayers.net ID: 9036)</p><hr />

<h2 class="list"><a href="../../prayer/unsorted/ur/bpn9037/">Prayer bpn9037 in اُردُو</a></h2>
<p>ہواللہ اے یکتا اور مہربان خداوند! ہر چند کہ استعداد اور قابلیت مفقود ہے اور بلاؤں میں استقامت کی مشکلات بہت زیادہ ہیں۔ لیکن قابلیت و استعداد تو تیری ہی کی بخشی ہوئی چیز ہے۔ خدایا! استعداد بخش اور قابلیت دے تاکہ استقامت کبریٰ پر موفق ہوں اور اس جہان اور جہان والوں کو چھوڑ کر تیری محبت کی آگ روشن کریں، شمع کی مانند جلیں اور پگھلیں اور روشنی دیں۔ اے رب ملکوت!</p><hr />

<h2 class="list"><a href="../../prayer/unsorted/ur/bpn9038/">Prayer bpn9038 in اُردُو</a></h2>
<p>ہواللہ اے پروردگار! ہم بے چارے ہیں اور تیری درگاہ میں پناہ حاصل کر رہے ہیں۔ زمانے نے پریشان کر رکھا ہے تیری بارگاہ میں سر و سامان کے متلاشی ہیں۔ ہم افتادہ ہیں اور تیرے الطاف کے منتظر۔ ہمیں اپنے عہد و میثاق پر ثابت و مستقیم فرما۔ شبہات کے تیروں سے محفوظ رکھ اور اپنی حفظ و حمایت تلے جگہ عطا فرما اور ہمیں امتحان اور فتنوں سے معاف رکھ۔ توہی ہے مقتدر اور توانا۔</p><hr />

<h2 class="list"><a href="../../prayer/unsorted/ur/bpn9039/">Prayer bpn9039 in اُردُو</a></h2>
<p>ہواللہ اے یزدان بے ہمتا! ہم حاجتمند ہیں اور تیری پرستش کرتے ہیں۔ ان بندوں کو اپنے راز سے آگاہ فرما اور ملأ اعلیٰ سے غیبی آواز سننے کی توفیق عطا فرما۔ اپنے عہد و پیمان کی صراط پر ثابت قدم رکھ اور اپنے جمال مبارک کے ذکر کا ہمدم بنا۔ اپنی احدیت کے جام سے پلا اور اپنی عنایت کے شہد سے چکھا اور اپنے قدیم جمال کے فضل عظیم پر فائز فرما۔ اپنی درگاہ کے اس بندے کو اپنی احدیت کی بارگاہ کی طرف راہنمائی کر اور اپنی رحمت کے امیدوار کو ناامید نہ کر اور پیمان و ایمان پر مضبوطی سے قائم رکھ۔</p><hr />

<h2 class="list"><a href="../../prayer/unsorted/ur/bpn9040/">Prayer bpn9040 in اُردُو</a></h2>
<p>ہواللہ اے خداوند بے ہمتا! ان بیچاروں کو ابدی عہد و میثاق پر ثابت قدم رکھ اور اپنی عنایت کی شراب سے سرمست فرما اور اپنے الطاف کے نفحات سے جنبش میں لا اور اِس کو مقدس موہبتوں سے مخصص فرما۔ بیشک توہی ہے کریم اور رحیم۔
(Source category: جنرل) (Bahaiprayers.net ID: 9040)</p><hr />

<h2 class="list"><a href="../../prayer/unsorted/ur/bpn9041/">Prayer bpn9041 in اُردُو</a></h2>
<p>ہوالابہیٰ! اے میرے پروردگار! توہی تعریف کے لائق ہے کہ ان بے کسوں کو اپنی عنایت کے خیموں میں آنے دیا اور ان فقیروں کو اپنے مخفی غنا کے لائق بنایا، ان ذلیلوں کو قدیم عزت کی طر ف ہدایت کی۔ تیری حمد اور تیراشکر، اے میرے پروردگار!
(Source category: جنرل) (Bahaiprayers.net ID: 9041)</p><hr />

<h2 class="list"><a href="../../prayer/unsorted/ur/bpn9042/">Prayer bpn9042 in اُردُو</a></h2>
<p>ہوالابہیٰ! اے پروردگار! یہ پریشان نفوس تیری طرف متوجہ ہیں اور تیرے کوچے میں بھٹک رہے ہیں۔ تیرے خُلق و خو کے عاشق ہیں اور تیرے جام سے سرمست ہیں، اور تیرے بام کے پنچھی ہیں۔ تیری عنایت سے تربیت شدہ پرندے ہیں اور گلہائے حقیقت کی شیدائی بلبلیں ہیں۔ تیری رحمت کے چشمے کے پیاسے ہیں اور تیری اقلیم مرحمت میں آوارہ پھر رہے ہیں۔ اے آمرزگار! اپنے بندوں کے گناہوں کو معاف فرما اور ان بیچاروں کو پناہ دے۔ توہی ہے مہربان خدا اور توہی ہے عفو و غفران کا مالک۔ کمزوروں کو قوت بخش اور بیماروں کو شفا عنایت کر اور حاجتمندوں کی حاجت پوری فرما۔ جو افسردہ ہیں انہیں خوشحال کر اور عظیم فتنوں اور شدید امتحانات کے صدمات سے محفوظ رکھ۔ عہد و میثاق پر ثابت قدم رکھ اور پیمان و ایمان کو دوام عطا فرما۔ اپنی ملکوت ابہیٰ میں منزل عطا کر اور اپنے اعلیٰ جبروت میں پناہ دے۔ توہی ہے مقتدر و توانا اور توہی ہے سننے والا اور دیکھنے والا۔</p><hr />

<h2 class="list"><a href="../../prayer/unsorted/ur/bpn9043/">Prayer bpn9043 in اُردُو</a></h2>
<p>ہواللہ اے پروردگار! توان آوارہ نفوس کو اپنے سایہ تلے لایا اور سر و سامان بخشا۔ نیستی کو ھستی عطا کی اور نابود کو وجود بخشا۔ پیاسوں کو خوش ذائقہ پانی دیا اور بھوکوں کیلئے لذیذ دسترخوان بچھایا اور ہر نعمت مفت عطا کی۔ پس ہر حال میں ملجاء و پناہ اور ہر مقصد میں معین اور مددگار رہ۔ توہی ہے مقتدر و توانا اور توہی ہے دینے والا اور سننے والا توانا اور بینا۔</p><hr />

<h2 class="list"><a href="../../prayer/unsorted/ur/bpn9044/">Prayer bpn9044 in اُردُو</a></h2>
<p>ہواللہ اے پروردگار! ان جان نثاروں کا گروہ دیرینہ دوست ہیں، اور ایک دوسرے کے ہمدم اور ہم نشین ہیں۔ ان کی گفتگو میٹھی اور شیرین ہے اور ان کی بزم بہشت برین کے مانند ہے۔ کیونکہ یہ تیری لقا کے متلاشی، تیری راہ میں چلنے والے، تیرا راز بتانے والے اور ہر دم اس جستجو میں ہیں کہ اس دنیا کے شایان ہے اس دنیا کو آراستہ کریں۔ اے چرند و پرند کو پناہ دینے والے اور دلوں کے راز سے آگاہ!</p><hr />

<h2 class="list"><a href="../../prayer/unsorted/ur/bpn9045/">Prayer bpn9045 in اُردُو</a></h2>
<p>ہواللہ اے پروردگار! ان پاک و پاکیزہ نفوس کو ابنائے ملکوت بنا اور ان نورانی چہروں کو رحمانی آفتاب بنا دے۔ ان زندہ قلوب کو اپنی محبت کی شراب سے سرشار کر اور ان آزاد جانوں کی بشارت کبریٰ سے بے انتہا فرح و سرور عطا کر۔ زبانوں کو اپنے ذکر میں ناطق فرما اور آنکھوں کو اپنی ملکوت کے انوار کے مشاہدے سے روشن فرما۔ اے پروردگار! فیض آسمانی بخش اور حیات ابدی عطا فرما اور ان نفوس کو ملکوتی قوت، آسمانی موہبت، رحمانی اخلاق، سبحانی مواہب، منجذب قلب، روحی بشارت اور روح القدس کی تائید سے موفق اور موید فرما۔ تو ہی ہے مقتدر، عزیز و توانا اور توہی ہے عالم و واقف و بینا۔</p><hr />

<h2 class="list"><a href="../../prayer/unsorted/ur/bpn9046/">Prayer bpn9046 in اُردُو</a></h2>
<p>ہواللہ اے مہربان پروردگار! یہ محفل کلمۃ اللہ اور روح القدس کی نصرت کیلئے تشکیل دی گئی ہے۔ تائید و توفیق بخش اور آسمانی قوت سے مدد فرما تاکہ یہ محفل نورانی شعلہ کی طرح روشن ہو اور اپنی رحمانی روشنی سے اطراف کو روشن کرے۔ آسمانی تعلیمات کو رائج کرے اور وحدتِ عالم انسانی کے قیام کیلئے خدمت کرے۔ نفوس کو عالم طبیعت کی تاریکی سے دور رکھے اور نورانیت الہیہ سے روشن کرے۔ روح و نور سے غسل دیکر حیات ابدی عطا کرے۔</p><hr />

<h2 class="list"><a href="../../prayer/unsorted/ur/bpn9047/">Prayer bpn9047 in اُردُو</a></h2>
<p>ہواللہ اے خداوندا! اس مستمند مجمع کو خرد مند بنا اور ان دیوانوں کو ہوشمند فرما۔ ان بھیڑیوں کو وحدت کی زمین کی ہرنیاں بنا اور ان خونخواروں کو فرشتوں کی خو و خصلت عطا کر۔ اے پروردگار! ان کی استعداد اور لیاقت کے مطابق معاملہ فرما۔ ان پر اپنے لطف و کرم کی نظر کر۔ اگر ان و حشیوں کو خود ان کے حال پر چھوڑ دیا تو سر زمین پر کوئی ذی روح باقی نہ بچے گا اور سب دوزخ کی آگ کے درد ناک عذاب میں مبتلا ہو جائینگے۔ پس اپنے فضل و موہبت سے ان نادانوں کو دانا بنا اور اس پریشان جمعیت کو اپنی عنایت کے سائے تلے جمع کر صلح و صلاح بخش اور سیف و سلاح سے بیزار کر۔ آشتی و دوستی، راستی اور حقیقت پرستی عنایت کر۔ توہی ہے مقتدر و توانا اور توہی ہے عالم اور قادر و بینا۔</p><hr />

<h2 class="list"><a href="../../prayer/unsorted/ur/bpn9048/">Prayer bpn9048 in اُردُو</a></h2>
<p>ہواللہ اے جمال قدیم اور رب کریم! احبا پُر جوش ہیں اور دوست تیرے آستانے کے معتکف۔ سب کی توجہ تیرے ہی کوچے کی طرف ہے اور تیرے دیدار کے آرزو مند ہیں۔ صادق و صابر ہیں اور تیری طرف متوجہ اور ناظر ہیں۔ جانفشانی کرنے والے اور قربان ہونے والے ہیں اور آتش ہجر سے دل سوختہ ہیں۔ محفل ذکرمیں جمع ہیں، اُنس کے مجمع میں ذکر کر رہے ہیں، لیکن بولنے والی زبان، سننے والے کان، دیکھنے والی آنکھیں اور حبّ و وفا سے ان کے قلوب لبریز ہیں۔ اے پروردگار!</p><hr />

<h2 class="list"><a href="../../prayer/unsorted/ur/bpn9049/">Prayer bpn9049 in اُردُو</a></h2>
<p>ہواللہ اے خداوندا ! ان نفوس کی مدد فرما۔ بزرگی عطا کر اور ہر قید سے رہائی دے اور نگہداری کر۔ دلداری فرما اور آرزو اور خواہش پوری کر۔ توہی بخشنے والا، دینے والا اور مہربان۔
(Source category: جنرل) (Bahaiprayers.net ID: 9049)</p><hr />

<h2 class="list"><a href="../../prayer/unsorted/ur/bpn9050/">Prayer bpn9050 in اُردُو</a></h2>
<p>ہوالابہیٰ الابہیٰ اے بے نیاز خدا! باغ کے ان پرندوں کو پرواز عطا کر اور گلشن کی بلبلوں کو غزلخوانی عنایت کر اور اپنی ملکوت ابہیٰ کا ہمراز بنا۔ دلوں میں وجد و طرب ڈال اور دلوں اور ارواح میں جذبہ اور ولولہ پیداکر۔ تاکہ سب ستارو دف اور بانسری کی آواز کیساتھ صدائے تحسین بلند کریں اور تیری صفت بیان کریں تاکہ ہیکل عالم وجد میں آجائے، جوش و ولولہ اور ساز الٰہی کی آواز ملکوت ابہیٰ تک جا پہنچے۔</p><hr />

<h2 class="list"><a href="../../prayer/unsorted/ur/bpn9051/">Prayer bpn9051 in اُردُو</a></h2>
<p>ہوالابہیٰ اے بہآء ابہیٰ! اے ملأاعلیٰ کے شمس حقیقت! اے مخفی ملکوت غیب کے نیر اعظم! یہ بندے تیرے چہرے کے شیفتہ اور تیرے بالوں کے آشفتہ ہیں۔ تیرے جام سے سرمست ہیں اور تیرے دائمی میکدے کے مے پرست ہیں۔ تیرے دام میں گرفتار ہیں اور تیرے بام سے راتوں کو صدا بلند کرنے والے پرندے ہیں۔ تیرے باغ کے پھول ہیں اور تیرے گلشن کے کنارے اُگنے والا سبزہ ہیں۔ تائید و توفیق بخش تاکہ تیری محبت کی راہ میں جانفشانی کریں اور تیری عنایت تلے کامران ہوں۔ اے یزدان مہربان!</p><hr />

<h2 class="list"><a href="../../prayer/unsorted/ur/bpn9052/">Prayer bpn9052 in اُردُو</a></h2>
<p>زیارت نامہ حضرت عبدالبہآء الٰہی الٰہی !میں عاجزی اور فروتنی کے ہاتھ تیرے سامنے پھیلا رہا ہوں اور اس بارگاہ کی خاک پر اپنا منہ رگڑ رہا ہوں، جو حقیقت و کمالات رکھنے والے داناؤں کے ادراک سے بھی مقدس و برتر ہے۔ التجا کرتا ہوں کہ تو اپنے بندے کوچشم رحمانیت کی نظرسے دیکھ جو تیری احدیت کے دروازے پر خضوع و خشوع کر رہا ہے اور اسے اپنی بے پناہ رحمت کے سمندروں میں غوطہ دے۔</p><hr />

<h2 class="list"><a href="../../prayer/unsorted/ur/bpn9053/">Prayer bpn9053 in اُردُو</a></h2>
<p>اے پروردگار! یہ تیرا بندہ مصیبت زدہ محتاج ہے اور تیرا غلام گدائے عاجز اور تیری محبت کا اسیر ہے۔ تیرے حضور میں التجا کر رہا ہے۔ تجھی پر بھروسہ رکھتا ہے۔ تیرے سامنے عاجزی کرتا ہے۔ تجھے پکارتا ہے۔ تجھ سے دعا کرتا ہے اور کہتا ہے اے پروردگار! مجھے توفیق دے کہ تیرے احباب کی خدمت کروں اور مجھے قوت دے کہ تیری بارگاہ احدیت کی بندگی کرتا رہوں اور اپنی بزم قدس میں مجھے غلامی کا شرف عطا فرما کر میری پیشانی کو روشن فرما دے اور اپنے ملکوت عظمت کی طرف مجھے متوجہ رکھ اور اپنے دروازہ الوہیت کے آگے مجھے مقام فنا میں قائم رکھ اور اپنی ربوبیت کے میدان میں میری مدد فرما کہ میں اپنی ہستی کو تیرے حضور میں معدوم کردوں۔ اے پروردگار!</p><hr />

<h2 class="list"><a href="../../prayer/unsorted/ur/bpn9054/">Prayer bpn9054 in اُردُو</a></h2>
<p>اے میرے پروردگار! میں اس بات کی شہادت دیتا ہوں کہ تو نے مجھے اس لئے پیدا کیا ہے کہ میں تجھے پہچانوں اور تیری پرستش کروں۔ میں اس وقت اپنے عجز اور تیری قوت، اپنے فقر اور تیری غنا اور اپنے ضعف اور تیرے اقتدار کا اقرار کرتا ہوں۔ بے شک تیرے سوا کوئی خدا نہیں، توہی ہے محافظ اور مہیمن اے خدا۔
(Source category: جنرل) (Bahaiprayers.net ID: 9054)</p><hr />

<h2 class="list"><a href="../../prayer/unsorted/ur/bpn9055/">Prayer bpn9055 in اُردُو</a></h2>
<p>الٰہی اپنے جمال کو میری غذا اور اپنے قرب کو میرا شربت بنا۔ اپنی رضا میں مجھے محویت عطا کر اور میرے اعمال تیرے احکام کے مطابق ہوں میری خدمت اور دعا تیری حضوری میں قبول ہو اور میرا عمل تیری توصیف و تمجید کا عنوان ہو۔ میں صرف تجھ سے ہی مدد کا طلب گار ہوں اور میرا گھر تیرے رہنے کا مقدس مقام ہو، بے شک تو ہر جگہ حاضر و ناظر اور محبوب ہے۔</p><hr />

<h2 class="list"><a href="../../prayer/unsorted/ur/bpn9056/">Prayer bpn9056 in اُردُو</a></h2>
<p>اے وہ ذات پاک کہ تیرے ہی ہاتھ میں تمام کائنات کی لگام اور تیرے ہی قبضے میں کل ممکنات کی باگیں ہیں! تیرے اس نام کے ذریعے جس سے تمام جہان پر تیری نسیم رحمت کی لہریں چل رہی ہیں اور تیری مخلوق میں تیری قمیص ظہور کی خوشبو پھیل رہی ہے اور تیرے مظاہر اسما و مطالع صفات کے ذریعے اور تیرے اس پوشیدہ نام کے ذریعے جس سے تو تمام گذشتہ، موجودہ، آئندہ موجودات پر محیط و غالب ہے، میں تیرے حضور میں درخواست کرتا ہوں کہ تو مجھے اپنے ذکر کی اور اپنے کلام کو پھیلانے کی توفیق عطا فرما۔</p><hr />

<h2 class="list"><a href="../../prayer/unsorted/ur/bpn9057/">Prayer bpn9057 in اُردُو</a></h2>
<p>اے میرے پروردگار! تو دیکھ رہا ہے کہ میں تیرے افق رحمت کی طرف متوجہ ہوں اور تیری حمد و ثنا میں گویا ہوں اور تیرے نئے نئے انعامات کا منتظر ہوں میں التجا کرتا ہوں کہ تو مجھے اپنی نعمتوں سے محروم نہ فرما، بے شک توہی تمام عالم کا حقیقی بادشاہ اور سب قوموں کا محبوب ہے۔ تیرے سوا کوئی خدا نہیں تو ہی سب کا پردہ پوش اور سب پر مہربان ہے۔</p><hr />

<h2 class="list"><a href="../../prayer/unsorted/ur/bpn9058/">Prayer bpn9058 in اُردُو</a></h2>
<p>الٰہی الٰہی اپنے بندوں کو ایسی توفیق عطا فرما کہ وہ تیری طرف رجوع ہوں اور تیری نظر سے تیرے قلم اعلیٰ کے آثار دیکھیں۔ اے پروردگار! انہیں اپنے دریائے کرم اور آفتاب عطا سے محروم نہ فرما اور اپنی بارگاہ قدس سے دور نہ کر۔ اے پروردگار! میں تیرے اس نور کے وسیلے جس کے ظہور سے شرک و نفاق کے نشان مٹ گئے، تجھ سے التجا کرتا ہوں کہ دنیا سے جہالت کا چھپر کھٹ ہٹا کر علم و عرفان کا تخت بچھا دے اور ظلم و ستم کے تخت کی جگہ عدل و انصاف کی کرسی لگا دے یقیناًتو مالک اقتدار سب پر غالب کرم فرما ہے۔</p><hr />

<h2 class="list"><a href="../../prayer/unsorted/ur/bpn9059/">Prayer bpn9059 in اُردُو</a></h2>
<p>تو پاک ہے اے میرے خدا اے میرے معبود! تیرے اس نام کے وسیلے دعا کرتا ہوں جس سے تیرے رضوان امر کے درخت سرسبز ہو کر اس بہار میں مقدس پھل لائے ہیں جس میں تیری بخششوں اور مہربانیوں کی خوشگوار ہوائیں چل رہی ہیں اور ہر چیز کو وہ قابلیت عطا ہوئی ہے، جو تیرے قضا و قدر کے ملکوت و جبروت میں اس کے لئے مقدر تھی، التجا ہے تو مجھے اپنے دربار قدس سے دور نہ رکھ اور اپنے عظیم الشان حرمِ توحید اور کعبہ تفرید سے محروم نہ فرما۔ پھر اے پروردگار!</p><hr />

<h2 class="list"><a href="../../prayer/unsorted/ur/bpn9060/">Prayer bpn9060 in اُردُو</a></h2>
<p>یا الٰہی میرے گناہوں کی سزا میں مجھے گرفتار نہ کر۔ مجھے گناہ سے پاک کر، پھراپنے باغ رحمت کی طرف سے مجھ پر بخشش کی خوشبودار ہوائیں چلا اور اپنی بارگاہ میں مجھے صدق و صفا عطا فرما اور اپنے مخلص بندوں میں شامل فرما۔ اے میرے خدا! اے میرے محبوب! مجھے اپنے کلمات کی ہواؤں اور اپنی قمیص ابہیٰ کی خوشبو سے محروم نہ فرما۔ مجھے ان باتوں پر راضی رہنے کی توفیق عطا کر جو تیری طرف سے نازل ہوئی ہیں اور تیری جانب سے مقدر کی گئی ہیں۔ تو جو چاہے کر سکتا ہے۔ تو بخشنے والا، سخی، سب کچھ دینے والا، کریم ہے۔</p><hr />

<h2 class="list"><a href="../../prayer/unsorted/ur/bpn9061/">Prayer bpn9061 in اُردُو</a></h2>
<p>اے میرے محبوب! اے میرے معبود! تیری ندا نے مجھے کھینچ لیا، تیری قلم اعلیٰ کی صدا نے مجھے بیدار کر دیا، تیرے کوثر بیان نے مجھے سرمست بنا دیا، تیری وحی کے آب زلال نے مجھے سرشار کر دیا ہے۔ اے میرے پروردگار! تو دیکھتا ہے کہ میں تیرے ماسوا سے بے نیاز ہوں اور تیری عطا کی رسی کو تھام رہاہوں اور تیرے نئے سے نئے فضل و کرم کا امیدوار ہوں، تیرے دریائے عنایت کی موجوں اور آفتاب جود و کرم کی کرنوں کا واسطہ دے کر تجھ سے التجا کرتا ہوں کہ تو میرے لئے وہ اسباب مہیا فرما دے جن سے مجھے تیرا قُرب و صال حاصل ہو اور تیرے استغنا کے زیر اثر میں بھی سب سے غنی ہو جاؤں۔ میری زبان و قلم اور میرے تمام ارکان بدن تیری قدرت و اقتدار اور تیرے فضل و کرم کے گواہ ہیں اور شہادت دیتے ہیں کہ توہی خدائے واحد ہے، تیرے سوا</p><hr />

<h2 class="list"><a href="../../prayer/unsorted/ur/bpn9062/">Prayer bpn9062 in اُردُو</a></h2>
<p>کوئی خدا نہیں، تو ہی مقتدر و قدیر ہے۔ یا الٰہی! اب اس وقت میں اپنی عاجزی اور تیرے غلبے اور اپنے ضعف اور تیری قوت اور اپنے جہل اور تیرے علم کی گواہی دیتا ہوں اور میں نہیں سمجھتا کہ میرے لئے کیا مفید اور کیا مضر ہے۔ بے شک توہی خوب جاننے والا باخبر ہے۔ اے میرے معبود! اے میرے آقا! میرے لئے یہ بات مقدر فرما دے کہ میں تیرے ہر فیصلے پر راضی رہوں اور وہ چیز عنایت فرما جو مجھے تیرے عوالم میں سے ہر عالم میں فائدہ رساں ہو۔ بے شک توہی سب پر غالب اور کرم فرما ہے۔ اے پروردگار تو اپنے دریائے غنا اور اپنے آسمان رحمت تک پہنچنے سے مجھے نہ روک، پھر میرے لئے دنیا و آخرت کی بھلائی لکھ دے، بے شک توہی عرش عظیم اور بلند کرسی کا مالک ہے۔ تیرے سوا کوئی خدا نہیں توہی یکتاء واحد ولاشریک ،علیم و حکیم ہے۔</p><hr />

<h2 class="list"><a href="../../prayer/unsorted/ur/bpn9063/">Prayer bpn9063 in اُردُو</a></h2>
<p>الٰہی الٰہی! میں تیری وحدانیت و یکتائی اور تیری عزت و عظمت و سلطنت کی شہادت دیتا ہوں۔ میں تیرا بندہ اور تیرے بندے کا فرزند ہوں، سب سے منہ پھیر کر اور تیرے فضل کے نئے نئے انعامات کی امید کرتے ہوئے تیری طرف متوجہ ہوا ہوں۔ میں تیرے آسمان کرم کی بدلی سے برسنے والی بارشوں کا اور تیری کتاب کے بھیدوں کا واسطہ دے کر تجھے سے درخواست کرتا ہوں کہ تو مجھے اپنی محبوب و پسندیدہ باتوں کی توفیق عطا فرما۔ اے پروردگار!</p><hr />

<h2 class="list"><a href="../../prayer/unsorted/ur/bpn9064/">Prayer bpn9064 in اُردُو</a></h2>
<p>وہی حاکم اور حکمت والا ہے! یوں عرض کر، اے میرے خدا، اے میرے خدا، میں تیری وحدانیت اور یکتائی کی گواہی دیتا ہوں اور جو کچھ تو نے اپنی کتاب میں نازل فرمایا ہے اس کا اقرار کرتا ہوں۔ میں تیرے ظاہر اور پوشیدہ نام کے وسیلے تجھ سے یہ چاہتا ہوں کہ تو نے اپنی کتاب میں جو احکام دیئے ہیں ان پر عمل کی توفیق عطا فرما۔ اے میرے پروردگار!</p><hr />

<h2 class="list"><a href="../../prayer/unsorted/ur/bpn9065/">Prayer bpn9065 in اُردُو</a></h2>
<p>اے میرے معبود! یہ تیری کنیزوں میں سے ایک کنیز ہے جو تیری طرف بڑھی اور تیری آیات پر ایمان لائی۔ تیرے جلوۂ جمال اور لقا کی خواہاں ہوئی۔ اے میرے معبود! جو کچھ تجھے پسند ہے اپنی راہ میں اس کے لئے مرقوم فرما اور اس کے دل کو ہر آن اپنی آتش محبت سے مشتعل رکھ، اور اسے زندگی کا وہ آب کوثر پلا جو تیرے عرش عظمت کی دائیں جانب سے جاری ہوا ہے۔ پھر اپنے فضل و کرم سے دنیا و آخرت کی بھلائی عطا فرما۔ یقیناًاے میرے معبود!</p><hr />

<h2 class="list"><a href="../../prayer/unsorted/ur/bpn9066/">Prayer bpn9066 in اُردُو</a></h2>
<p>الٰہا معبودا مسجودا! میں تیری وحدانیت اور یکتائی کی شہادت دیتا ہوں اور تیری پرانی اور نئی بخششوں کی گواہی دیتا ہوں۔ توہی ہے وہ کرم فرمانے والا ہے کہ تیرے آسمان رحمت کے بادل ہر اعلیٰ اور ادنیٰ پر برستے ہیں اور تیری بخشش کے آفتاب کی روشنیاں ہر گنہگار اور فرمانبردار پر چمکتی ہیں۔ اے وہ رحیم کی حقیقت رحمت تیرے دروازے پر سجدہ کر رہی ہے اور جوہر عنایت تیرے کعبہ امر کے طواف میں ہے۔ ہم تجھ سے سوال کرتے ہیں، تیرے قدیم فضل کے طلبگار ہیں اور تیری نئی بخشش کے جویا ہیں کہ تو مظاہر ہستی پر رحم فرما اور اپنے دنوں کے فیوض سے محروم نہ کر۔ سب کے سب محتاج و فقیر ہیں اور تو بے نیاز غالب صاحب قدرت ہے۔</p><hr />

<h2 class="list"><a href="../../prayer/unsorted/ur/bpn9067/">Prayer bpn9067 in اُردُو</a></h2>
<p>اللہ اے پاک پروردگار! اے خالق لیل و نہار! تیرا نام سب ناموں پر غالب و حاکم ہے۔ تیرے قلم قدرت کی حرکت سے تمام کائنات حرکت میں ہے، التجا کرتا ہوں کہ اپنے قلم تقدیر سے ایسا فرمان جاری فرما کہ مجھے تیرا قرب حاصل ہو جائے اور ان مخالفوں کی شرارت سے محفوظ رہوں جو تیرا عہد و میثاق توڑ کر تیری حجت و برہان کے منکر ہوگئے ہیں۔ اے پرورش کرنے والے خدا!</p><hr />

<h2 class="list"><a href="../../prayer/unsorted/ur/bpn9068/">Prayer bpn9068 in اُردُو</a></h2>
<p>اللہ الٰہی الٰہی! یہ بندہ تیری توحید ذات اور تیری تقدیس و تنزیہہ پر ایمان رکھتا ہے، تیری سلطنت و قدرت اور عظمت و اقتدار کو جان و دل سے تسلیم کرتا ہے، تیرے انوار ملکوت اور تیرے انبیاء و رسل اور ظہور اعظم کے ذریعے امتوں میں فرمان توحید جاری و قائم ہو چکا ہے، تیرے فضل کے دروازے موجودات کے لئے کھل گئے ہیں،اہل جہاں کے لئے رحمت عام کا اعلان کر دیا گیا ہے، میں تیرے ان مظاہر فیض کے وسیلے سے التجا کرتاہوں تو مجھے ایسی توفیق عطا فرما کہ میں ہر حال میں تیری مخلوق کے درمیان تیرا ذکر اور تیری حمد و ثنا کرتا رہوں اور ایسے کام کروں جس کے باعث میرا ذکر تیری دائمی سلطنت میں ہمیشہ ہمیشہ باقی رہے اے پروردگار!</p><hr />

<h2 class="list"><a href="../../prayer/unsorted/ur/bpn9069/">Prayer bpn9069 in اُردُو</a></h2>
<p>اے پروردگار! تیرے اس کلمے کا واسطہ، جس سے تو نے سب چیزوں کو غیب سے شہود میں اور عدم سے وجود میں ظاہر فرمایا ہے، میرے لئے اپنے قلم اعلیٰ سے دنیا و آخرت کی بہبودی لکھ دے۔ توہی عرش و فرش کا پروردگار اور تمام عالم اسماء کی سلطنت کا مالک و مختار ہے۔ تیرے سوا کوئی معبود نہیں توہی قوی و غالب و قدیر ہے۔
(Source category: جنرل) (Bahaiprayers.</p><hr />

<h2 class="list"><a href="../../prayer/unsorted/ur/bpn9070/">Prayer bpn9070 in اُردُو</a></h2>
<p>اے میرے خدا، اے میرے معبود! تو پاک و مقدس اور انسانی خیالات سے بالاتر ہے۔ میری زبان اور میرا دل اس حقیقت کی شہادت دیتے ہیں کہ تیری نئی نئی نعمتیں زمینوں اور آسمانوں کے ذرّے ذرّے پر اس طرح چھا گئی ہیں کہ ہر چیز پر تیری حجت تمام ہوگئی ہے، تیری دلیل و برہان روشن ہوگئی ہے، تیرا فرمان سب کو پہنچ گیا، تیری سلطنت نمودار ہو گئی، تیرے احکام نازل ہو گئے ہر چیز پر تیرے فیض کے آثار آشکار ہو گئے۔ اے میرے خدا!</p><hr />

<h2 class="list"><a href="../../prayer/unsorted/ur/bpn9071/">Prayer bpn9071 in اُردُو</a></h2>
<p>اے وہ کہ تیرا چہرہ ہی میرا کعبہ ہے۔ اور تیرا جمال میرا حرم ہے۔ تیری سمت ہی میری منزل مقصود ہے۔ تیری یاد ہی میری تمنا ہے۔ تیرا عشق ہی میرا موجب حیات ہے۔ تیری محبت ہی میری مونس جان ہے۔ تیرا ذکر ہی میرا انیس زندگی ہے۔ تیرا قرب ہی میری آرزو، اور تیرا وصل میری انتہائے تمنا اور منتہائے مقصود ہے۔ میں تجھ سے التجا کرتا ہوں کہ ان نعمتوں سے مجھے محروم نہ ہونے دے جو تو نے اپنے بہترین بندوں کے لئے مقدر فرمائی ہیں اور دنیا و آخرت کی بھلائی عطا فرما۔ بیشک توہی تمام کائنات کا سلطان ہے۔ تیرے سوا کوئی خدا نہیں۔ توہی بخشنے والا کرم فرمانے والا ہے۔</p><hr />

<h2 class="list"><a href="../../prayer/unsorted/ur/bpn9072/">Prayer bpn9072 in اُردُو</a></h2>
<p>ہواللہ اے میرے خدا! اے میرے خدا!تونے اپنے امر کے چراغ کوحکمت کے تیل سے روشن کیا۔ اس کو مخالف ہواؤں سے محفوظ رکھ۔ چراغ تیرا ہے فانوس تیرا۔ آسمان و زمین کے اسباب سب تیرے قبضہ قدرت میں ہیں۔ حکام کو عدل عنایت فرما اور عالموں کو انصاف توہی ہے وہ صاحب اقتدار کہ جس نے قلم کی حرکت سے اپنے امرمتین کی تائید و نصرت فرمائی اور اپنے اولیا کو راہ دکھائی۔ توہی ہے قدرت کا مالک اور اقتدار کا بادشاہ، تیرے سوا کوئی خدا نہیں تو غالب و مختار ہے۔</p><hr />

<h2 class="list"><a href="../../prayer/unsorted/ur/bpn9073/">Prayer bpn9073 in اُردُو</a></h2>
<p>اے میرے خدا! تیرا نام میری شفا، تیری یاد میری دوا ہے۔ تیرا قرب میری دلی تمنا اور تیری محبت مونس و ہمدم ہے۔ تیرا فضل و کرم میرا طبیب اور دنیا و آخرت میں میرا حامی و مددگار ہے۔ بے شک توہی عطا فرمانے والا علیم و حکیم ہے۔
(Source category: جنرل) (Bahaiprayers.net ID: 9073)</p><hr />

<h2 class="list"><a href="../../prayer/unsorted/ur/bpn9074/">Prayer bpn9074 in اُردُو</a></h2>
<p>اے میرے پروردگار! میں گواہی دیتا ہوں کہ توہی خدا ہے۔ تیرے سوا کوئی قابل پرستش نہیں۔ تو ہمیشہ اپنے جلال کی بلندی پر رہا ہے اور ہمیشہ ہمیشہ اپنی عظمت اور شان اجلال کی برتری میں رہے گا۔ اے میرے پروردگار! تو دیکھتاہے کہ میں تیری طرف متوجہ اور تیرے ماسوا سے بے نیاز ہوں۔ تو اپنی نئی نئی رحمتوں سے مجھے نواز، اور مجھے کوثر عنایت عطا فرما، پھر مجھے توفیق دے کہ میں اس شان سے تیر اذکر اور تیری تعریف کرتا رہوں کہ ان غافلوں کے ڈالے ہوئے پردے مجھے نہ روک سکیں جو تیرے اسماء حسنیٰ اور صفات علیا کے مطلع سے بے خبر ہیں۔ تیرے سوا کوئی معبود نہیں۔ توہی اقتدار اور عزت و قدرت کا مالک ہے۔</p><hr />

<h2 class="list"><a href="../../prayer/unsorted/ur/bpn9075/">Prayer bpn9075 in اُردُو</a></h2>
<p>اے میرے پروردگار! تیری حمد و ثنا کہ تونے مجھے اپنی عنایت کا جام شراب اور اپنے لطف و کرم کا آب کوثر پلایا اور مجھے اس حرم قدس کی جانب متوجہ بنایا جو ہمیشہ تیرے انبیاء و اصفیا کا مرکزِ طواف رہا ہے۔ اے میرے پروردگار! تو مجھے اپنی خدمت کی ایسی توفیق عطا فرما کہ تمام دنیا کے لوگوں کا اعتراض و انکار مجھے اس خدمت سے نہ روک سکے اور میں تیرے ذکر میں ایسا گرم گفتار رہوں جس کے باعث بندے نفس و ہویٰ کی قبروں سے اٹھ کھڑے ہوں اور تیرے برتر، روشن ترنام کی طرف متوجہ ہو جائیں۔ اے میرے پروردگار!</p><hr />

<h2 class="list"><a href="../../prayer/unsorted/ur/bpn9076/">Prayer bpn9076 in اُردُو</a></h2>
<p>ہواللہ اے پروردگار! مجھے بیدار کر دے، ہوشیار کر دے، اپنے غیر سے بیزار کر دے اور اپنے جمال کی محبت میں گرفتار کر لے۔ روح القدس کے نفحات بخش، اور ملکوت ابہیٰ کی ندا کانوں تک پہنچا۔ روحانی قوت عطا کر، دل کے آئینہ میں رحمانی چراغ جلا۔ مجھے ہر قید سے آزاد کر اور ہر تعلق سے نجات دے۔ تاکہ تیری رضا کے سوا کچھ طلب نہ کروں اور تیرے چہرے کے سوا کچھ تلاش نہ کروں اور تیری راہ کے علاوہ کسی اور راہ پر نہ چلوں۔ غافل نفوس کو ہوشیار اور سوئی ہوئی ارواح کو بیدار کروں۔ پیاسو ں کو آب حیات دوں اور مریضوں کو شفائے الٰہی دوں۔ ہر چند کہ حقیر، ذلیل اور فقیر ہوں لیکن میری پشت و پناہ، معین اور ظہیر توہی ہے۔ ایسی تائید فرما کہ سب حیران ہو جائیں۔ خدایا تو ہی مقتدر اور توانا اور بخشندہ و دہندہ اور بینا ہے۔</p><hr />

<h2 class="list"><a href="../../prayer/unsorted/ur/bpn9077/">Prayer bpn9077 in اُردُو</a></h2>
<p>ہوالابہیٰ! اے مہربان! میرے یزدان! اس تن کو جان عطا فرما۔ اور جانان تک پہنچا۔ قید سے آزاد کر اور ایوانِ آسمان میں لے آ۔ جہانِ خاک تنگ ہے، پاک و بیرنگ عالم میں پرواز دے اور عالم ترابی تاریک ہے، جہان نورانی میں اڑان عطا کر۔ جہان امکان سراسر نقص اور نیستی محض ہے، وجوب مطلق کے کمال کا جلوہ و فیض عنایت فرما۔ پستی کو بلندی عطا کر اور حاجتمند کو ارجمند بنا۔ مٹی کے ڈھیر کو جنت اعلیٰ بنا اور دلوں کے گلشن کو باغ ابہیٰ فرما۔ بیہوش کو ہوش مند بنا۔ سوئے ہوؤں کو جگا۔ غافلوں کو ہوشیار کر اور محروموں کو محرم اسرار فرما۔ مجرموں کو اپنی بخشش کے مظہر بنا اور مایوسوں کو امیدوار فرما۔ اپنی عظیم قرن کو اپنی قدیم عنایت سے مزین کر۔ توہی مقتدر و توانا ہے اور توہی عالم و بینا۔</p><hr />

<h2 class="list"><a href="../../prayer/unsorted/ur/bpn9078/">Prayer bpn9078 in اُردُو</a></h2>
<p>ہوالمشفق الکریم! اے میرے معبود! اے میرے معبود! تو بینا و آگاہ ہے کہ تیرے سوا کوئی اور ٹھکانہ اور پناہ میں نے نہ کبھی ڈھونڈی اور نہ ڈھونڈتا ہوں اور تیری محبت کی راہوں کے سوا کوئی اور راہ میں نے نہ کبھی اختیار کی نہ پسند کرتا ہوں۔ ناامیدی کی اندھیری راتوں میں میری آنکھیں تیرے بے نہایت الطاف کی صبح امید میں روشن اور کھلی رہتی ہیں اور سحر کے وقت یہ پژمردہ جان و دل تیرے جمال و کمال کی یاد میں خرم و دمساز ہوتے ہیں۔ ہر ایک وہ قطرہ جو تیری رحمانی نوازشوں سے موفق ہو جاتا ہے وہ بحر بیکراں بن جاتا ہے اور ہر ایک وہ ذرّہ جو تیرے انوارِ عنایت کے پر تو سے مؤید ہو جاتا ہے نہایت ہی چمکتا ہوا اور روشن آفتاب بن جاتا ہے۔ پس اے میرے پاک یزدان!</p><hr />

<h2 class="list"><a href="../../prayer/unsorted/ur/bpn9079/">Prayer bpn9079 in اُردُو</a></h2>
<p>ہواللہ اے دلبر مہربان! میرے پاک یزدان! تو نے اپنے بے پایاں فضل سے ایمان و ایقان عطا کیا اور عرفان کے ابواب کھول دیئے۔ جان کو بشارت ملی، دل کو مسرت حاصل ہوئی، آنکھیں بینا ہو گئیں، کان سننے لگے۔ انوارِ اشراق کا مشاہدہ کیا گیا اور ملا ء اعلیٰ کی ندا سنی گئی۔ اے مہربان خدا! چونکہ تو نے شایان شان ہدایت فرمائی اور بے انتہا عنایت سے نوازا، اپنی جائے امن میں پناہ دے اور انتباہ کر۔ غیروں سے محفوظ رکھ اور شریروں سے دور رکھ تاکہ دوستوں کے ساتھ دل و جان سے میل جول رکھیں اور اہل استقامت کے ساتھ ملاقات کریں، اور روز بروز تیری محبت میں اضافہ کریں۔ تو ہی مقتدر اور توانا ہے اور توہی قادر و عزیز اور بینا و شنوا ہے۔</p><hr />

<h2 class="list"><a href="../../prayer/unsorted/ur/bpn9080/">Prayer bpn9080 in اُردُو</a></h2>
<p>ہوالابہیٰ! اے پروردگار! میں گنہگار ہوں اور تو معاف فرمانے والا ہے۔ میں غفلت کی شراب پی کر مدہوش ہو گیا ہوں عنایت فرما۔ غموں سے پُر جہاں کے ذکر میں مشغول ہو گیا ہوں ہوش و گوش عطا فرما۔ تاکہ ندائے ملأاعلیٰ سن سکے اور تیرے مقدس باغ کے بلبل کا نغمہ سن پائے۔ توجہ سے سننے والی سماعت کی قوت سے شکر ادا کرنے والے پرندوں کے نغمات سن سکے۔ اے پروردگار!</p><hr />

<h2 class="list"><a href="../../prayer/unsorted/ur/bpn9081/">Prayer bpn9081 in اُردُو</a></h2>
<p>ہواللہ اے پروردگار مہربان! تیرا شکر کہ تو نے مجھے مختاروں میں سے بنایا ہے نہ مدعوین میں سے۔ ملکوت کی راہ دکھائی اور انوار لاہوت کے مشاہدے پر موفق فرمایا۔ نفحہ حیات پھونکا اور دل و جان کو زندہ فرمایا اور روح و وجدان کو تر و تازہ کیا۔ اے پروردگار! اس گمنام کو اپنی محبت کیلئے پورے آفاق میں مشہور کر اور اس بے نام و نشان کو نور ہدیٰ سے شرق و غرب میں معروف فرما۔ اپنی محبت کی شراب کا جام سرشار ہاتھ میں پکڑا، تاکہ دنیا والوں کوا س شراب سے سرمست کردوں اور پیاسوں کو چشمہ آب حیات تک پہنچادوں اور جمال کا اشتیاق رکھنے والوں کو محفل دیدار تک لے جاؤں اور بیماروں کو مہربان طبیب سے رجوع کرواؤں۔ توہی ہے مقتدر اور توانا اور توہی ہے دانا اور بینا۔</p><hr />

<h2 class="list"><a href="../../prayer/unsorted/ur/bpn9082/">Prayer bpn9082 in اُردُو</a></h2>
<p>ہواللہ اے پروردگار! اس گناہگار بندے کو اپنی عنایت کے درخت کے سائے میں ملجاء و پناہ بخش اور اپنے اسرار کی حقیقت سے آگاہ فرما۔ اپنے عہد و میثاق پر ثابت قدم اور مضبوط رکھ اور اپنے ایمان کے قرار پر استوار فرما۔ کیونکہ فتنوں کی ہوائیں شدید ہیں اور امتحان کی جھکڑ گرد و غبار سے آلودہ۔ اے خدا! ثابت قدم رکھ۔ خدایا ثابت بنا۔ اے خدا محفوظ و مصون رکھ اور محفوظ ہونے والا اور پناہ دینے والا بنا۔ توہی مقتدر و توانا ہے اور توہی ہے بے نظیر و بے مثل حفاظت کرنے والا۔</p><hr />

<h2 class="list"><a href="../../prayer/unsorted/ur/bpn9083/">Prayer bpn9083 in اُردُو</a></h2>
<p>ہواللہ اے خداوند مہربان! تیرا شکر کہ تو نے مجھے بیدار اور ہوشیار کیا اور دیکھنے والی آنکھ اور سننے والے کان دیکر احسان فرمایا۔ اپنی ملکوت کی طرف راہنمائی کی اور اپنی راہ کی طرف ہدایت دی اور راہ راست عطا کی۔ سفینۂ نجات میں پناہ دی۔ خدایا! مجھے مستقیم رکھ اور ثابت و راسخ فرما۔ شدید امتحانات سے محفوظ رکھ اور اپنے عہد و میثاق کے مضبوط قلعہ میں محفوظ و مامون رکھ۔ تو ہی ہے توانا، توہی ہے بینا اور توہی ہے شنوا۔ اے خدائے مہربان!</p><hr />

<h2 class="list"><a href="../../prayer/unsorted/ur/bpn9084/">Prayer bpn9084 in اُردُو</a></h2>
<p>ھو اے پروردگار! مجھے اپنے امر پر مستقیم رکھ اور امتحان میں اپنی محبت پر ثابت قدم رکھ اور اپنی عنایت کے دریا میں مستغرق فرما۔ توہی دینے والا اور مہربان ہے۔
(Source category: جنرل) (Bahaiprayers.net ID: 9084)</p><hr />

<h2 class="list"><a href="../../prayer/unsorted/ur/bpn9085/">Prayer bpn9085 in اُردُو</a></h2>
<p>ہواللہ اے پاک و مہربان پروردگار! توہی تعریف و توصیف کے لائق ہے کہ ایک کمزور پانی سے خلق فرمایا اور اعلیٰ و بلند مقام پر قرار عطا کیا۔ اپنے شجر مبارکہ سے اُگایا اور فصل بہار سے پرورش فرمائی اور عہد و میثاق کی ہواؤں سے حرکت دی۔
(Source category: جنرل) (Bahaiprayers.net ID: 9085)</p><hr />

<h2 class="list"><a href="../../prayer/unsorted/ur/bpn9086/">Prayer bpn9086 in اُردُو</a></h2>
<p>ہوالابہیٰ! اے میرے رّبِ کریم! تیری حمد کہ تو نے یہ فضل عظیم فرمایا اور اے مولائے قدیم! اس لطف عظیم پر تیرا شکر! بیشک توہی ہے رحیم اور توہی ہے مہربان، رؤف اور کریم۔
(Source category: جنرل) (Bahaiprayers.net ID: 9086)</p><hr />

<h2 class="list"><a href="../../prayer/unsorted/ur/bpn9087/">Prayer bpn9087 in اُردُو</a></h2>
<p>ہواللہ اے میرے خدا تیرا شکر کہ اس دل و جان کو جانان تک پہنچایا اور اس بے نصیب کو بے پایاں نصیب عطا کیا۔ اس بھٹکے ہوئے کو اپنے کوچے میں جگہ دی اور اس سرگشتہ کو اپنی پناہ میں سروسامان مہیا کیا۔ توہی ہے دینے والا۔ بخشنے والا اور پائندہ و مہربان۔
(Source category: جنرل) (Bahaiprayers.net ID: 9087)</p><hr />

<h2 class="list"><a href="../../prayer/unsorted/ur/bpn9088/">Prayer bpn9088 in اُردُو</a></h2>
<p>ہوالابہیٰ! اے دلبر یکتا! اے محبوب بے ہمتا! تیرا شکر کہ تو نے اس بیچارے آوارہ کو اپنی تمام عنایات و الطاف سے مفتخر فرمایا اور شجرہ انیسا کے گھنے سائے میں پناہ بخشا۔
(Source category: جنرل) (Bahaiprayers.net ID: 9088)</p><hr />

<h2 class="list"><a href="../../prayer/unsorted/ur/bpn9089/">Prayer bpn9089 in اُردُو</a></h2>
<p>ہواللہ اے خدا! تیرا شکر کہ اس بیگانے کو آشنا اور اس بیچارے کو اپنی پناہ کی راہ دکھائی۔ اس پیاسی جان کو آب حیات بخشا اور اس تشنہ لب مچھلی کو میٹھے پانی کے دریا تک پہنچایا جس کے لئے تو ہی حمد کا سزاوار ہے۔ بیشک توہی کریم، رحیم اور وہاب ہے۔
(Source category: جنرل) (Bahaiprayers.net ID: 9089)</p><hr />

<h2 class="list"><a href="../../prayer/unsorted/ur/bpn9090/">Prayer bpn9090 in اُردُو</a></h2>
<p>ہواللہ اے عاشقوں کی انتہائی آرزو! اے بھٹکے ہوؤں کے راہنما! تو نے اس ناتوان بندے کو اپنے بے پایاں الطاف سے نوازا اور تو اس بیچارے ذلیل کو اپنی درگاہ احدیت میں لایا، اس پیاسے کو تو نے اپنی عنایت کے چشمہ سے پلایا، اس افسردہ بے جان کو نسیم رحمت سے تروتازہ فرمایا۔ تیرا شکر کہ تو نے اپنے فضل اکبر سے کامل عنایت فرمائی اور روضہ مبارک پر مشرف ہونے کی سعادت بخشی۔ تیرے نورانی ملکوت کے فیض سے بے پایاں حصہ چاہتا ہوں۔ موفق فرما اور عنایت کر۔</p><hr />

<h2 class="list"><a href="../../prayer/unsorted/ur/bpn9091/">Prayer bpn9091 in اُردُو</a></h2>
<p>ہوالابہیٰ! خداوندا! تو پاک و مقدس ہے اور بے نیاز و منزہ اس بے چارے بندے کو حضرت احدیت کی پناہ میں ملجا و پناہ عطا فرما اور اپنے سدرۂ بے منتہا کے سائے میں مسکن و ماویٰ عنایت کر۔
(Source category: جنرل) (Bahaiprayers.net ID: 9091)</p><hr />

<h2 class="list"><a href="../../prayer/unsorted/ur/bpn9092/">Prayer bpn9092 in اُردُو</a></h2>
<p>ہوالابہیٰ! اے پروردگار! ہر چند کہ میں گنہگار ہوں لیکن تیری بخشش کی امید رکھتا ہوں۔ حاجتمند ہوں اور فقیر ہوں لیکن توہی عزیز و فریادرس ہے۔ میں دردمند ہوں اور حقیر، توہی ہے ہر علیل و اسیر کو درمان عطا کرنے والا۔ خداوندا! تائید و توفیق احسان فرماتا کہ خدمت کیلئے کوشاں ہوجاؤں اور موہبت کی چادر اوڑھوں اور سلسبیل عنایت سے پیاس بجھاؤں۔ تجھ پر نور و بہآء۔</p><hr />

<h2 class="list"><a href="../../prayer/unsorted/ur/bpn9093/">Prayer bpn9093 in اُردُو</a></h2>
<p>ہواللہ اے پروردگار! میں گناہگار ہوں اور تو گناہوں کا بخشنے والا میں قاصر ہوں اور تو غفارالذنوب۔ میں گناہوں کی تاریکی میں ہوں اور تو نور غفرانی ہے۔ پس اے خدائے مہربان۔ خطا معاف کر اور عطا عنایت کر گناہ معاف کر دے اور پناہ عطا کر۔ چشمہ ایوبّ میں غوطہ دے اور تمام مشکلات اور بیماریوں سے شفا بخش۔ پاک و مقدس بنا اور مقدس فیض سے ہمارے نصیب چمکا۔ تاکہ حزن و ملال زائل ہو اور فرح و سرور حاصل ہو۔ مایوسی امید میں بدل جائے اور خوف رجا میں تبدیل ہوجائے۔ توہی ہے معاف کرنے والا اور غفور اور توہی ہے بخشنے والا مہربان۔</p><hr />

<h2 class="list"><a href="../../prayer/unsorted/ur/bpn9094/">Prayer bpn9094 in اُردُو</a></h2>
<p>ہواللہ اے پروردگار! اے آمرزگار! ہر چند کہ میں گنہگار ہوں لیکن تیرے سوا کہیں پناہ نہیں ہے۔ تیرا شکر کہ اس کوہ و صحرا کی آوارگی اور دریا میں بیچارگی اور آزردگی میں تو نے دوبارہ میری فریاد سنی اور مدد فرمائی اور توفیق بخشی اور اپنے آستانے کی خدمت پر سرفراز فرمایا۔ چیونٹی کو سلیمانی قوت بخشی اور مچھر کو رحمانی جنگل کا شیر بنایا۔ قطرے کو موج دریا اور ذرہ کو اوج کوہ تک پہنچایا۔ جو کچھ تھا تجھ ہی سے تھا ورنہ کمزور خاک کی کیا مجال اور نحیف جسم میں یہ قدرت کہاں؟ اے خدا!</p><hr />

</div>


	
        </div>


<script>



if (navigator.serviceWorker.controller) {
  console.log('active service worker found, no need to register')
} else {
  
  navigator.serviceWorker.register('\/pwabuilder-sw.js', {
    scope: './'
  }).then(function(reg) {
    console.log('Service worker has been registered for scope:'+ reg.scope);
  });
}
</script>

</body>
</html>
