<!DOCTYPE html>
<html><head>
	<meta charset="utf-8">
	<title>devotional.gq - lang-nl</title>
	<meta name="viewport" content="width=device-width, initial-scale=1">
	<meta name="theme-color" content="lightgrey">
	<link rel="manifest" href="../../devotional.webmanifest">
<style>
#header h1 {
	background: url('/logo.png') no-repeat left;
	background-size: 50px 50px;
	margin: 25px;
	vertical-align: center;
	padding: 0;
	padding-left: 60px;
	height: 50px;
	font-size: 2em;
}
#menu {
	margin: 25px;
}
a {
	text-decoration: underline;
	color: black;
}
a:hover {
	text-decoration: none;
	color: darkblue;
}
#header {
	border-bottom: thin solid black;
}
#content {
	margin: 40px;
}
.wrtitle::before {
	content: '#'
}
.wrtitle {
	float: left;
	margin: 1ex;
}
.rtl {
	direction: rtl;
}
h2 {
	display: inline;
	padding: 1ex;
}
h2 + div {
	display: block;
}
</style>
</head>
<body><div id="header">
	<a href="https://devotional.gq/"><h1>devotional.gq</h1></a>
<nav id="menu">

</nav>
</div>
<div id="content">
<h1>lang-nl</h1>

<a href="../../tags/">&lt;&lt; Tags</a>

<div id="inner">


<h2 class="list"><a href="../../prayer/common-tablets/bh00687/nl/">Fire Tablet  in Nederlands</a></h2>
<p>In Naam van God, de Aloude, de Allergrootste. De harten van de oprechten worden voorwaar verteerd in het vuur van scheiding: waar is de glans van het licht van Uw aangezicht, o Geliefde der werelden? Degenen die U nabij zijn, zijn achtergelaten in het duister van troosteloosheid: waar is de luister van de dageraad van Uw hereniging, o Verlangen der werelden? De lichamen van Uw uitverkorenen liggen sidderend terneer op verre kusten: waar is de oceaan van Uw aanwezigheid, o Betoveraar der werelden?</p><hr />

<h2 class="list"><a href="../../prayer/obligatory-prayers/bh00987/nl/">Long Obligatory Prayer in Nederlands</a></h2>
<p>##Het lange Verplichte Gebed *Eens in de vierentwintig uur te reciteren.
*Al wie dit gebed wenst te reciteren, laat hij gaan staan en zich tot God wenden en laat hij, terwijl hij daar stilstaat, naar links en rechts kijken als verwacht hij de genade van zijn Heer, de Albarmhartige, de Meedogende. Laat hij dan zeggen:
O Gij, die de Heer aller namen zijt en de Maker der hemelen! Ik smeek U, bij Hen die de Dageraden zijn van Uw onzichtbare Essentie, de Verhevenste, de Alglorierijke, mijn gebed te maken tot een vuur dat de sluiers die mij van Uw schoonheid uitsluiten zal wegbranden en tot een licht dat mij naar de oceaan van Uw tegenwoordigheid zal leiden.</p><hr />

<h2 class="list"><a href="../../prayer/obligatory-prayers/bh03447/nl/">Medium Obligatory Prayer in Nederlands</a></h2>
<p>*Dagelijks te reciteren, ’s ochtends, ‘s middags en ’s avonds.
*Laat al wie wenst te bidden, zijn handen wassen en onder het wassen zeggen:
Sterk mijn hand, o mijn God, dat zij Uw Boek zo onwrikbaar mag vasthouden dat de wereldse scharen er geen macht over zullen hebben. Behoed haar dan voor bemoeienis met al hetgeen haar niet toebehoort. Gij zijt waarlijk de Almachtige, de Almogende.
*Laat hij terwijl hij zijn gezicht wast, zeggen:</p><hr />

<h2 class="list"><a href="../../prayer/steadfastness/ab00001fir/nl/">Prayer AB00001FIR in Nederlands</a></h2>
<p>O Heer, mijn God! Help Uw geliefden sterk te staan in Uw Geloof, Uw wegen te bewandelen en standvastig te zijn in Uw Zaak. Geef hun Uw genade om de aanvallen van zelfzucht en hartstocht te weerstaan en het licht van goddelijke leiding te volgen. Gij zijt de Krachtige, de Genadige, de Bij-zich-bestaande, de Schenker, de Meedogende, de Almachtige, de Almilddadige.
(Source category: Standvastigheid) (Bahaiprayers.net ID: 9713)</p><hr />

<h2 class="list"><a href="../../prayer/spiritual-growth/ab00044pro/nl/">Prayer AB00044PRO in Nederlands</a></h2>
<p>O Gij Verzorger! Gij hebt de zoete geur van de Heilige Geest over de vrienden in het Westen geademd en met het licht van goddelijke leiding de westelijke hemel verlicht. Gij hebt hen die ooit veraf waren nader tot Uzelf gebracht; Gij hebt vreemden in liefdevolle vrienden veranderd; Gij hebt de slapenden doen ontwaken; Gij hebt de achtelozen opmerkzaam gemaakt. O Gij Verzorger! Sta deze nobele vrienden bij om Uw welbehagen te verwerven en laat hen mensen worden die het goed voor hebben met zowel vriend als vreemdeling.</p><hr />

<h2 class="list"><a href="../../prayer/triumph-of-the-cause/ab00065kin/nl/">Prayer AB00065KIN in Nederlands</a></h2>
<p>O God, mijn God! Geprezen zijt Gij dat Gij het vuur van goddelijke liefde in de Heilige Boom op de top van de verhevenste berg hebt ontstoken; die Boom die “noch van het Oosten, noch van het Westen” is, dat vuur dat oplaaide tot de vlam ervan tot de hemelse Scharen omhoog steeg, en deze werkelijkheden daaruit het licht van leiding opvingen, waarna zij uitriepen: “Waarlijk hebben wij een vuur op de helling van de berg Sinaï ontwaard.</p><hr />

<h2 class="list"><a href="../../prayer/teaching/ab00156low/nl/">Prayer AB00156LOW in Nederlands</a></h2>
<p>Gij ziet mij nederig geknield, o mijn God, deemoedig voor Uw geboden, onderworpen aan Uw soevereiniteit, huiverend voor de macht van Uw heerschappij, vluchtend voor Uw gramschap, smekend om Uw genade, vertrouwend op Uw vergiffenis, bevend van ontzag voor Uw toorn. Ik smeek U met bonzend hart, stromende tranen en smachtende ziel, en in volledige onthechting van alle dingen, om Uw minnaars te maken als lichtstralen door al Uw rijken, en Uw uitverkoren dienaren te helpen Uw Woord te verheerlijken, opdat hun gelaat mag stralen van pracht en schoonheid, hun hart vervuld mag worden van mysteriën, en iedere ziel zijn zondenlast mag afleggen.</p><hr />

<h2 class="list"><a href="../../prayer/tablets-of-the-divine-plan/ab00169fra/nl/">Prayer AB00169FRA in Nederlands</a></h2>
<p>##Geopenbaard aan de bahá’ís van Canada
Ere zij U, o mijn God! Dit zijn Uw dienaren die zijn aangetrokken door de geur van Uw erbarmen, zijn aangestoken door het vuur dat in de boom van Uw enig-zijn brandt, wier ogen oplichten bij het aanschouwen van de pracht van het licht dat schijnt in de Sinaï van Uw één-zijn. O Heer! Maak hun tong los om gewag van U te maken onder Uw volk, vergun hen te getuigen van Uw lof door Uw genade en goedertierenheid, sta hen bij met de scharen van Uw engelen, sterk hun lendenen in dienstbaarheid aan U en maak hen het teken van Uw leiding onder Uw schepselen.</p><hr />

<h2 class="list"><a href="../../prayer/tablets-of-the-divine-plan/ab00209und/nl/">Prayer AB00209UND in Nederlands</a></h2>
<p>##Geopenbaard aan de bahá’ís van de zuidelijke staten
*Eenieder die door de steden, dorpen en gehuchten van deze staten reist en de geuren Gods aan het verspreiden is, moet deze bede iedere ochtend nauwkeurig lezen:
O mijn God! O mijn God! Gij ziet mij in mijn nederigheid en zwakte, doende met de grootste onderneming, vastbesloten Uw woord onder de massa te verheffen en Uw leringen onder Uw volkeren te verspreiden. Hoe kan ik slagen als Gij mij niet bijstaat met de ademtocht van de Heilige Geest, mij niet helpt te overwinnen door de legers van Uw heerlijk Koninkrijk en Uw bevestiging niet op mij laat neerdalen, die zelfs een mug in een adelaar kan veranderen, een druppel water in rivieren en zeeën, en een atoom in lichten en zonnen?</p><hr />

<h2 class="list"><a href="../../prayer/tablets-of-the-divine-plan/ab00218sou/nl/">Prayer AB00218SOU in Nederlands</a></h2>
<p>##Geopenbaard aan de bahá’ís van de Verenigde Staten en Canada
O Gij onvergelijkelijke God! O Gij, Heer van het Koninkrijk! Deze zielen zijn Uw hemels leger. Sta hen bij en laat hen met behulp van de legers van de allerhoogste Schare zegevieren, opdat eenieder van hen een regiment gelijk worde en deze landen verovert door de liefde Gods en de schittering van de goddelijke leringen. O God! Weest Gij hun steun en toeverlaat, en weest Gij hun vertrouweling in de wildernis, de bergen, de dalen, de wouden, de prairies en de zeeën, zodat hun roep luide zal klinken door de kracht van het Koninkrijk en de adem van de Heilige Geest.</p><hr />

<h2 class="list"><a href="../../prayer/aid-and-assistance/ab00431pit/nl/">Prayer AB00431PIT in Nederlands</a></h2>
<p>Heer! Erbarmelijk zijn wij, verleen ons Uw gunst; arm zijn wij, schenk ons een deel uit de oceaan van Uw rijkdom; behoeftig zijn wij, voldoe aan onze noden; vernederd zijn wij, geef ons Uw heerlijkheid. De vogels in de lucht en de dieren op het veld ontvangen iedere dag van U hun voedsel en alle schepselen ondervinden Uw zorg en goedertierenheid. Onthoud deze zwakke Uw wondere genade niet en schenk door Uw macht deze hulpeloze ziel Uw weldaden.</p><hr />

<h2 class="list"><a href="../../prayer/triumph-of-the-cause/ab00527/nl/">Prayer AB00527 in Nederlands</a></h2>
<p>Hij is God! O Heer, mijn God, mijn Inniggeliefde! Dit zijn Uw dienaren die Uw stem hebben gehoord, die Uw woord hebben beluisterd en gehoor hebben gegeven aan Uw roep. Zij geloven in U, hebben Uw wondere daden aanschouwd, Uw bewijs erkend en getuigenis van U afgelegd. Zij hebben Uw wegen bewandeld, Uw leiding gevolgd, Uw mysteriën ontdekt en de geheimen van Uw boek, de verzen van Uw geschriften en de boodschappen van Uw brieven en tafelen begrepen.</p><hr />

<h2 class="list"><a href="../../prayer/steadfastness/ab00687see/nl/">Prayer AB00687SEE in Nederlands</a></h2>
<p>O Gij mijn God, die de zoeker naar het rechte pad leidt, die de verloren en verblinde zielen uit de woestenij van verderf bevrijdt, Gij die de oprechten grote gaven en gunsten schenkt, die de bevreesden beschermt in Uw onneembare toevluchtsoord, die vanuit Uw allerhoogste horizon de roep van hen die U aanroepen beantwoordt. Geprezen zijt Gij, o mijn Heer! Gij hebt de verwarden weggeleid van de dood van ongeloof, en hebt hen die U nabij zijn naar het doel van de reis gebracht, en hebt de onverschrokkenen onder Uw dienaren verblijd door hun dierbaarste wensen te vervullen, en hebt vanuit Uw Koninkrijk van schoonheid de poorten van hereniging geopend voor de ogen van hen die hevig naar U verlangen, en hen gered uit het vuur van ontbering en verlies – zodat zij zich naar U hebben gehaast en Uw tegenwoordigheid hebben bereikt, en bij Uw open deur zijn aangekomen en een overvloed aan geschenken hebben ontvangen.</p><hr />

<h2 class="list"><a href="../../prayer/spiritual-assembly/ab01023sae/nl/">Prayer AB01023SAE in Nederlands</a></h2>
<p>*Reciteer dit gebed telkens als u de raadskamer binnengaat met een hart dat bonst van liefde voor God en een tong die is gezuiverd van alles buiten het Hem gedenken, opdat de Almachtige u genadiglijk zal bijstaan om de hoogste overwinning te behalen.
O God, mijn God! Wij zijn Uw dienaren die zich vol toewijding tot Uw heilig Gelaat hebben gekeerd en die zich in deze glorierijke Dag van alles buiten U hebben bevrijd.</p><hr />

<h2 class="list"><a href="../../prayer/families/ab02000dis/nl/">Prayer AB02000DIS in Nederlands</a></h2>
<p>O Heer! Gij aanvaardt in deze Allergrootste Beschikking de voorspraak van kinderen in naam van hun ouders. Dit is één van de speciale, oneindige gunsten van deze Beschikking. O Gij vriendelijk Heer, aanvaard daarom het verzoek van deze dienaar van U aan de drempel van Uw enig-zijn en dompel zijn vader in de oceaan van Uw genade, want zijn zoon is opgestaan om U te dienen en spant zich te allen tijde in op het pad van Uw liefde.</p><hr />

<h2 class="list"><a href="../../prayer/martyrs-and-their-families/ab02024/nl/">Prayer AB02024 in Nederlands</a></h2>
<p>Hij is God! O Heer mijn God! O Gij Helper van de zwakken, Steun van de armen en Verlosser van de hulpelozen die zich tot U keren. In uiterste deemoed hef ik mijn smekende handen tot Uw koninkrijk van schoonheid en roep ik U innerlijk vurig aan, zeggende: o God, mijn God! Help mij U te aanbidden, sterk mijn lendenen om U te dienen, sta mij met Uw genade bij in mijn dienstbaarheid aan U, vergun mij standvastig te blijven in mijn gehoorzaamheid aan U, stort de overvloedige stromen van Uw milddadigheid over mij uit, laat de blik van het oog van Uw goedertierenheid op mij rusten en dompel mij in de oceaan van Uw vergeving.</p><hr />

<h2 class="list"><a href="../../prayer/spiritual-growth/ab02326/nl/">Prayer AB02326 in Nederlands</a></h2>
<p>Hij is God! O God, mijn God! Dit zijn dienaren die in Uw dagen bekoord zijn door de geuren van Uw heiligheid, die aangestoken zijn door de vlam die brandt in Uw heilige boom, gehoor geven aan Uw stem, Uw lof uiten, gewekt zijn door Uw bries, geroerd zijn door Uw zoete geuren, Uw tekenen aanschouwen, Uw verzen begrijpen, Uw woorden beluisteren, in Uw Openbaring geloven en zeker zijn van Uw goedertierenheid.</p><hr />

<h2 class="list"><a href="../../prayer/firmness-in-the-covenant/ab02342awa/nl/">Prayer AB02342AWA in Nederlands</a></h2>
<p>O meedogende God! Dank zij U, daar Gij mij hebt gewekt en bewust hebt gemaakt. Gij hebt mij een waarnemend oog gegeven en mij begunstigd met een luisterend oor, mij naar Uw koninkrijk gevoerd en mij naar Uw pad geleid. Gij hebt mij het rechte pad getoond en mij de ark van verlossing doen binnengaan. O God! Laat mij standvastig blijven, en maak mij vastberaden en trouw. Bescherm mij tegen hevige beproevingen, bewaar en beschut mij in de zwaar versterkte vesting van Uw Verbond en Testament.</p><hr />

<h2 class="list"><a href="../../prayer/children/ab04427lmp/nl/">Prayer AB04427LMP in Nederlands</a></h2>
<p>O God, leid mij, bescherm mij, maak mij een stralende lamp en een schitterende ster. Gij zijt de Machtige en de Krachtige.
(Source category: Kinderen) (Bahaiprayers.net ID: 9616)</p><hr />

<h2 class="list"><a href="../../prayer/nearness-to-god/ab06012/nl/">Prayer AB06012 in Nederlands</a></h2>
<p>Hij is de Meedogende, de Almilddadige! O God, mijn God! Gij ziet mij, Gij kent mij; Gij zijt mijn schuilplaats en mijn toevlucht. Niemand heb ik gezocht noch zal ik zoeken buiten U; geen pad heb ik begaan noch zal ik begaan dan het pad van Uw liefde. In de duistere nacht van wanhoop richt ik mijn blik vol verwachting en hoop op de morgen van Uw grenzeloze gunst, en bij het aanbreken van de dag wordt mijn kwijnende ziel verkwikt en gesterkt door het gedenken van Uw schoonheid en volmaaktheid.</p><hr />

<h2 class="list"><a href="../../prayer/marriage/ab07158/nl/">Prayer AB07158 in Nederlands</a></h2>
<p>Glorie zij U, o mijn God! Waarlijk, deze dienaar en dienares van U zijn onder de schaduw van Uw barmhartigheid samengekomen en zijn door Uw gunst en edelmoedigheid met elkaar verbonden. O Heer! Sta hen bij in Uw wereld en in Uw koninkrijk en bestem voor hen al het goede door Uw milddadigheid en genade. O Heer! Versterk hen in hun dienstbaarheid en help hen U te dienen. Laat hen de tekenen worden van Uw Naam in Uw wereld en bescherm hen door Uw weldaden, die onuitputtelijk zijn in deze wereld en in de wereld die komen gaat.</p><hr />

<h2 class="list"><a href="../../prayer/spiritual-growth/ab07709con/nl/">Prayer AB07709CON in Nederlands</a></h2>
<p>O mijn God! O mijn God! Glorie zij U daar Gij mij hebt bevestigd in het belijden van Uw één-zijn, mij hebt aangetrokken tot het woord van Uw enig-zijn, in vlam hebt gezet met het vuur van Uw liefde en mij vervuld hebt van het U noemen en het dienen van Uw vrienden en dienaressen. O Heer, help mij deemoedig en nederig te zijn en sterk mij om mijzelf los te maken van alle dingen en mij vast te houden aan de zoom van de mantel van Uw glorie, zodat mijn hart vervuld mag worden van Uw liefde en er geen ruimte meer is voor liefde voor de wereld en gehechtheid aan haar eigenschappen.</p><hr />

<h2 class="list"><a href="../../prayer/spiritual-growth/ab09139/nl/">Prayer AB09139 in Nederlands</a></h2>
<p>O mijn God! O mijn God! Deze dienaar is nader tot U gekomen, zwerft hartstochtelijk door de woestijn van Uw liefde, bewandelt het pad van dienstbaarheid aan U, ziet uit naar Uw gunsten, hoopt op Uw gaven, vertrouwt op Uw koninkrijk en is bedwelmd door de wijn van Uw gift. O mijn God! Vermeerder het vuur van zijn genegenheid voor U, de standvastigheid van zijn lof voor U en het vuur van zijn liefde voor U.</p><hr />

<h2 class="list"><a href="../../prayer/children/ab09794chi/nl/">Prayer AB09794CHI in Nederlands</a></h2>
<p>O Heer! Ik ben een kind, laat mij groeien in de schaduw van Uw goedertierenheid. Ik ben een teer plantje, voed mij met de regen uit de wolken van Uw milddadigheid. Ik ben een jong boompje in de tuin van liefde, laat mij een vruchtdragende boom worden. Gij zijt de Machtige en de Krachtige, en Gij zijt de Liefderijke, de Alwetende, de Alziende.
(Source category: Kinderen) (Bahaiprayers.net ID: 9620)</p><hr />

<h2 class="list"><a href="../../prayer/aid-and-assistance/ab10275/nl/">Prayer AB10275 in Nederlands</a></h2>
<p>Neem, o Heer, de feestdis niet weg die in Uw Naam is gespreid en doof niet de brandende vlam die door Uw onblusbaar vuur is ontstoken. Stuit niet het stromen van Uw levend water dat voortkabbelt met de melodie van Uw heerlijkheid en Uw gedachtenis, en onthoud Uw dienaren niet de welriekendheid van Uw zoete geuren die het parfum van Uw liefde verspreiden. Heer! Verander de kwellende zorgen van Uw heiligen in rust, hun tegenspoed in voorspoed, hun vernedering in heerlijkheid, hun verdriet in zalige vreugde, o Gij die de teugels van de gehele mensheid in Uw greep houdt!</p><hr />

<h2 class="list"><a href="../../prayer/children/ab10324/nl/">Prayer AB10324 in Nederlands</a></h2>
<p>O mijn God! O mijn God! Gij ziet deze kinderen die de twijgen van de boom des levens zijn, de vogels van de weiden van verlossing, de parelen in de oceaan van Uw genade, de rozen in de tuin van Uw leiding. O God, onze Heer! Wij zingen Uw lof, getuigen van Uw heiligheid en smeken de hemel van Uw genade vurig om ons tot lichten van leiding te maken, sterren die te midden van de mensheid boven de horizon van eeuwige glorie schijnen, en ons de kennis die uit U voortkomt te onderwijzen.</p><hr />

<h2 class="list"><a href="../../prayer/youth/ab10492/nl/">Prayer AB10492 in Nederlands</a></h2>
<p>O Gij vriendelijk Heer! Schenk deze dochter van het koninkrijk hemelse gaven en help haar genadiglijk standvastig en sterk te blijven in Uw Zaak, opdat zij, gelijk een nachtegaal in de rozentuin van mysteriën, wonderschone melodieën mag zingen in het Abhá-koninkrijk en zo iedereen vreugde mag brengen. Verhef haar onder de dochters van het koninkrijk en laat haar eeuwig leven verwerven. Gij zijt de Schenker, de Liefderijke.
(Source category: Jongeren) (Bahaiprayers.</p><hr />

<h2 class="list"><a href="../../prayer/children/ab10685/nl/">Prayer AB10685 in Nederlands</a></h2>
<p>O Gij glorierijkste Heer! Maak deze kleine dienares van U gezegend en gelukkig. Koester haar aan de drempel van Uw één-zijn en laat haar met volle teugen drinken uit de beker van Uw liefde, opdat zij vervuld mag worden van verrukking en vervoering, en zoete geuren mag verspreiden. Gij zijt de Machtige en de Krachtige, en Gij zijt de Alwetende, de Alziende.
(Source category: Kinderen) (Bahaiprayers.net ID: 9621)</p><hr />

<h2 class="list"><a href="../../prayer/children/ab10701/nl/">Prayer AB10701 in Nederlands</a></h2>
<p>O Heer! Maak deze kinderen tot voortreffelijke planten. Laat hen groeien en zich ontwikkelen in de Tuin van Uw Verbond en maak hen fris en mooi door de uitstortingen vanuit de wolken van het Alglorierijke Koninkrijk. O Gij vriendelijk Heer! Ik ben een klein kind, verhef mij door mij tot het koninkrijk toe te laten. Ik ben aards, maak mij hemels; ik ben van de wereld hier beneden, laat mij tot het hemelse rijk behoren; somber, laat mij stralen; stoffelijk, maak mij geestelijk, en geef dat ik Uw oneindige gaven ten toon mag spreiden.</p><hr />

<h2 class="list"><a href="../../prayer/children/ab10714/nl/">Prayer AB10714 in Nederlands</a></h2>
<p>O Gij vriendelijk Heer! Deze liefelijke kinderen zijn het werk van de vingers van Uw macht en de wondere tekenen van Uw grootheid. O God! Bescherm deze kinderen, help hen door Uw genade om opgeleid te worden en stel hen in staat dienstbaar te zijn aan de mensheid. O God! Deze kinderen zijn parelen, laat hen gekoesterd worden in de schelp van Uw goedertierenheid. Gij zijt de Genadige, de Liefderijke.</p><hr />

<h2 class="list"><a href="../../prayer/departed/ab11094/nl/">Prayer AB11094 in Nederlands</a></h2>
<p>O mijn God! O Gij die zonden vergeeft, gaven schenkt en kwellingen verdrijft! Waarlijk, ik smeek U de zonden te vergeven van hen die het stoffelijk gewaad hebben afgelegd en naar de geestelijke wereld zijn opgestegen. O mijn Heer! Zuiver hen van overtredingen, verdrijf hun droefheid en verander hun duisternis in licht. Doe hen de tuin van geluk betreden, reinig hen met het zuiverste water en laat hen Uw luister op de verhevenste berg aanschouwen.</p><hr />

<h2 class="list"><a href="../../prayer/spiritual-growth/ab11281/nl/">Prayer AB11281 in Nederlands</a></h2>
<p>O mijn Heer! O mijn Heer! Dit is een lamp die is aangestoken met het vuur van Uw liefde en brandt met de vlam die in de boom van Uw barmhartigheid is ontstoken. O mijn Heer! Vergroot zijn ontvlambaarheid, hitte en vuur met de vlam die in de Sinaï van Uw Manifestatie is ontstoken. Waarlijk, Gij zijt de Bekrachtiger, de Helper, de Krachtige, de Edelmoedige, de Liefderijke.
(Source category: Geestelijke groei) (Bahaiprayers.</p><hr />

<h2 class="list"><a href="../../prayer/unity/abu0023uni/nl/">Prayer ABU0023UNI in Nederlands</a></h2>
<p>O mijn God! O mijn God! Waarlijk, ik roep U aan en smeek aan Uw drempel, en vraag U om al Uw barmhartigheid tot deze zielen te laten neerdalen. Maak hen geschikt voor Uw gunst en Uw waarheid. O Heer! Verenig en verbind de harten, breng alle zielen in harmonie, en verblijd aller geest door de tekenen van Uw heiligheid en één-zijn. O Heer! Laat deze gezichten stralen met het licht van Uw één-zijn.</p><hr />

<h2 class="list"><a href="../../prayer/detachment/bb00015suf/nl/">Prayer BB00015SUF in Nederlands</a></h2>
<p>Zeg: God voldoet alle dingen boven alle dingen en niets in de hemelen of op aarde behalve God is genoeg. Waarlijk, Hij is in Zichzelf de Wetende, de Schragende, de Alvermogende.
(Source category: Onthechting) (Bahaiprayers.net ID: 9683)</p><hr />

<h2 class="list"><a href="../../prayer/families/bb00018for/nl/">Prayer BB00018FOR in Nederlands</a></h2>
<p>Ik smeek om Uw vergeving, o mijn God, en bid om vergiffenis zoals Gij wenst dat Uw dienaren zich tot U wenden. Ik smeek U onze zonden weg te nemen zoals het U, Heer, past en vergeving te schenken aan mij, mijn ouders, en degenen die naar Uw oordeel de verblijfplaats van Uw liefde hebben betreden op een wijze die Uw alles te boven gaande soevereiniteit waardig is en de heerlijkheid van Uw hemelse macht betaamt.</p><hr />

<h2 class="list"><a href="../../prayer/protection/bb00100exi/nl/">Prayer BB00100EXI in Nederlands</a></h2>
<p>Glorie zij U, o God! Gij zijt de God die vóór alle dingen bestond, die na alle dingen zal bestaan en die voorbij alle dingen voortduurt. Gij zijt de God die alle dingen kent en over alle dingen heerst. Gij zijt de God die alle dingen barmhartig behandelt, die over alle dingen recht spreekt en Wiens blik alle dingen omvat. Gij zijt God mijn Heer, Gij weet waar ik sta, Gij ziet en kent mijn innerlijk en mijn uiterlijk.</p><hr />

<h2 class="list"><a href="../../prayer/triumph-of-the-cause/bb00147gro/nl/">Prayer BB00147GRO in Nederlands</a></h2>
<p>O Heer! Maak de snelle groei van de boom van Uw goddelijke Eenheid mogelijk; begiet hem daartoe, o Heer, met het stromend water van Uw welbehagen, en laat hem, ten overstaan van de openbaringen van Uw goddelijke bevestiging, de vruchten voortbrengen die Gij wenst voor Uw glorie en verheffing, voor Uw lof en dankzegging, en om Uw Naam te verheerlijken, om het één-zijn van Uw Essentie te vereren en om U te aanbidden, aangezien dit alles in Uw macht ligt en niet in die van iemand anders.</p><hr />

<h2 class="list"><a href="../../prayer/forgiveness/bb00485tre/nl/">Prayer BB00485TRE in Nederlands</a></h2>
<p>Ik ben mij ervan bewust, o Heer, dat mijn overtredingen mijn gezicht met schaamte bedekken in Uw tegenwoordigheid en als een last op mijn schouders drukken in Uw bijzijn, dat zij tussen mij en Uw schone gelaat zijn gekomen, mij rondom insluiten en mij aan alle kanten beletten de openbaringen van Uw hemelse macht te bereiken. O Heer! Als Gij mij niet vergeeft, wie is er dan om vergeving te schenken, en als Gij mij niet genadig zijt, wie kan er dan mededogen betonen?</p><hr />

<h2 class="list"><a href="../../prayer/protection/bb00490/nl/">Prayer BB00490 in Nederlands</a></h2>
<p>In Naam van God, de Heer van overweldigende majesteit, de Algebiedende. Geheiligd zij de Heer in Wiens hand de bron van heerschappij ligt. Hij schept wat Hij ook maar wil door Zijn gebiedend Woord “Wees” en het is. Immer heeft de kracht van gezag aan Hem behoord en deze zal Hem blijven behoren. Hij schenkt de overwinning aan wie het Hem behaagt door de kracht van Zijn bevel. Hij is in waarheid de Krachtige, de Almachtige.</p><hr />

<h2 class="list"><a href="../../prayer/triumph-of-the-cause/bb00543vic/nl/">Prayer BB00543VIC in Nederlands</a></h2>
<p>O Heer! Laat Uw verdraagzame dienaren overwinnen in Uw dagen door hun een passende zege te schenken, daar zij naar het martelaarschap op Uw pad verlangen. Zend tot hen neer hetgeen hun gemoed zal vertroosten, hun innerlijk zal verblijden, hun hart gerust zal stellen, hun lichaam tot kalmte zal brengen en hun ziel in staat zal stellen op te stijgen tot de tegenwoordigheid van God, de Verhevenste, en het allerhoogste paradijs en die glorieuze toevluchtsoorden te bereiken die Gij hebt bestemd voor de mensen met ware kennis en deugd.</p><hr />

<h2 class="list"><a href="../../prayer/steadfastness/bb00554/nl/">Prayer BB00554 in Nederlands</a></h2>
<p>Ere zij U, o Heer, mijn Meestgeliefde! Maak mij standvastig in Uw Zaak en geef dat ik gerekend mag worden tot hen die Uw Verbond niet hebben geschonden, noch de goden van hun eigen ijdele verbeelding hebben gevolgd. Laat mij dan een zetel van waarheid verkrijgen in Uw tegenwoordigheid, verleen mij een teken van Uw erbarmen en laat mij aansluiten bij dezulken Uwer dienaren die geen vrees zullen kennen, noch door smart getroffen zullen worden.</p><hr />

<h2 class="list"><a href="../../prayer/detachment/bb00560/nl/">Prayer BB00560 in Nederlands</a></h2>
<p>In naam van Uw Heer, de Schepper, de Heerser, de Altoereikende, de Verhevenste, Hij Wiens hulp wordt afgesmeekt door alle mensen. Zeg: O mijn God! O Gij die de Maker zijt van de hemelen en de aarde, o Heer van het Koninkrijk! Gij kent de geheimen van mijn hart, terwijl Uw Wezen ondoorgrondelijk is voor allen buiten Uzelf. Gij ziet al wat van mij is, terwijl niemand dan Gij dit kan.</p><hr />

<h2 class="list"><a href="../../prayer/forgiveness/bb00617/nl/">Prayer BB00617 in Nederlands</a></h2>
<p>Ik smeek U, o mijn Heer, mij te vergeven voor ieder noemen buiten het noemen van U, voor alle lof buiten de lof aan U, voor ieder genot buiten het genot U nabij te zijn, voor ieder genoegen buiten het genoegen van omgang met U, voor alle vreugde buiten de vreugde van Uw liefde en welbehagen, en voor alle dingen die mij eigen zijn doch geen verband houden met U, o Gij die de Heer der heren zijt, Degeen die de middelen verschaft en de deuren ontsluit.</p><hr />

<h2 class="list"><a href="../../prayer/forgiveness/bh00005see/nl/">Prayer BH00005SEE in Nederlands</a></h2>
<p>Gij ziet mij, o mijn Heer, met mijn gelaat gekeerd naar de hemel van Uw milddadigheid en de oceaan van Uw gunst, teruggetrokken van alles buiten U. Ik vraag U, bij de glans van de zon van Uw openbaring op de Sinaï, en de luister van de hemelbol van Uw genade die schijnt van de horizon van Uw Naam, de Immervergevende, mij Uw gratie te schenken en erbarmen met mij te hebben.</p><hr />

<h2 class="list"><a href="../../prayer/morning/bh00009awa/nl/">Prayer BH00009AWA in Nederlands</a></h2>
<p>Ik loof U, o mijn God, dat Gij mij uit mijn slaap deed ontwaken en mij uit mijn verzonken-zijn hebt geroepen en mij uit mijn sluimer deed verrijzen. Ik ben deze morgen ontwaakt met mijn gelaat geheven naar de pracht van de Dagster van Uw Openbaring, die de hemelen van Uw macht en Uw majesteit heeft verlicht; ik erken Uw tekenen, geloof in Uw Boek en houd vast aan Uw koord.</p><hr />

<h2 class="list"><a href="../../prayer/journey/bh00009gra/nl/">Prayer BH00009GRA in Nederlands</a></h2>
<p>Ik ben deze morgen opgestaan door Uw genade, o mijn God, en vol vertrouwen op U heb ik mijn woning verlaten, en mij geheel aan Uw zorg toevertrouwd. Zend dan Uwerzijds een zegening vanuit de hemel van Uw barmhartigheid tot mij neer en laat mij veilig terugkeren, zoals Gij mij ook onder Uw bescherming liet vertrekken, met mijn gedachten standvastig op U gericht. Er is geen ander God dan Gij, de Ene, de Onvergelijkelijke, de Alwetende, de Alwijze.</p><hr />

<h2 class="list"><a href="../../prayer/the-fast/bh00154fir/nl/">Prayer BH00154FIR in Nederlands</a></h2>
<p>*In De Kitáb-i-Aqdas staat: “Wij hebben u opgedragen vanaf het begin der volwassenheid (15 jaar) te bidden en te vasten; dit is verordend door God, uw Heer en de Heer uwer voorvaderen… Reizigers, zieken en zij die een kind verwachten of zogen, zijn niet verplicht te vasten… Onthoudt u van zonsopgang tot zonsondergang van spijs en drank en hoedt u dat begeerte u deze genade die in het Boek is vastgelegd niet ontneemt.</p><hr />

<h2 class="list"><a href="../../prayer/teaching/bh00308des/nl/">Prayer BH00308DES in Nederlands</a></h2>
<p>Glorie zij U, o Gij Heer van de wereld en het Verlangen der natiën, o Gij die openbaar geworden zijt in de Grootste Naam, waarbij de parelen van wijsheid en woorden uit de schelpen van de grote zee Uwer kennis te voorschijn zijn gekomen en de hemelen van goddelijke Openbaring werden getooid met het licht van de opkomst van de zon Uws aanschijns. Ik smeek U – bij dat Woord waardoor Uw bewijs onder Uw schepselen werd vervolmaakt en Uw getuigenis onder Uw dienaren werd voltooid – om Uw volk te sterken in hetgeen waardoor het aanzicht van de Zaak in Uw rijk zal stralen, en de vaandels van Uw macht onder Uw dienaren zullen worden geplant en de banieren van Uw leiding in al Uw rijken zullen worden geheven.</p><hr />

<h2 class="list"><a href="../../prayer/spiritual-growth/bh00531tra/nl/">Prayer BH00531TRA in Nederlands</a></h2>
<p>Ik smeek U, o mijn God, bij de alles te boven gaande glorie van Uw Naam, Uw geliefden te kleden met de mantel van rechtvaardigheid en hun wezen te verlichten met het licht van betrouwbaarheid. Gij zijt Degeen die de macht heeft te doen naar Zijn behagen en Degeen die de teugels aller dingen, zichtbaar en onzichtbaar, in Zijn greep houdt.
(Source category: Geestelijke groei) (Bahaiprayers.net ID: 9570)</p><hr />

<h2 class="list"><a href="../../prayer/spiritual-growth/bh00554/nl/">Prayer BH00554 in Nederlands</a></h2>
<p>O mijn God, de God van milddadigheid en erbarmen! Gij zijt de Koning door Wiens gebiedend Woord de gehele schepping tot bestaan is gewekt, en Gij zijt de Almilddadige die door de daden van Zijn dienaren nimmer is weerhouden Zijn genade te betonen, noch hebben deze de openbaring van Zijn milddadigheid kunnen tegenhouden. Ik smeek U, laat deze dienaar datgene bereiken wat in elk van Uw werelden tot zijn verlossing zal leiden.</p><hr />

<h2 class="list"><a href="../../prayer/forgiveness/bh00593/nl/">Prayer BH00593 in Nederlands</a></h2>
<p>O God onze Heer! Bescherm ons door Uw genade tegen al hetgeen U weerzinwekkend is, en verleen ons hetgeen U voegt. Geef ons meer van Uw gaven, en zegen ons. Schenk ons vergiffenis voor de dingen die wij hebben gedaan, en neem onze zonden weg, en vergeef ons met Uw genadige vergeving. Waarlijk, Gij zijt de Verhevenste, de Bij-zich-bestaande. Uw liefdevolle voorzienigheid omvat al het geschapene in de hemelen en op aarde, en Uw vergiffenis gaat de gehele schepping te boven.</p><hr />

<h2 class="list"><a href="../../prayer/the-fast/bh00778/nl/">Prayer BH00778 in Nederlands</a></h2>
<p>Glorie zij U, o Heer mijn God! Dit zijn de dagen waarop Gij alle mensen hebt geboden te vasten, dat zij daardoor hun ziel kunnen zuiveren en zich van alle gehechtheid aan iemand buiten U kunnen ontdoen, en datgene uit hun hart omhoog mag komen wat het hof van Uw majesteit waardig is en de zetel van de openbaring van Uw één-zijn past. Geef, o mijn God, dat deze vasten een rivier van levengevend water moge worden en de deugd moge voortbrengen waarmee Gij hem hebt begiftigd.</p><hr />

<h2 class="list"><a href="../../prayer/humanity/bh00868wit/nl/">Prayer BH00868WIT in Nederlands</a></h2>
<p>Mijn God, die ik aanbid en vereer! Ik getuig van Uw eenheid en Uw één-zijn en erken Uw gaven van verleden en heden. Gij zijt de Almilddadige, Wiens overvloedige genaderegens over hoog en laag zijn uitgestort, en Wiens stralende barmhartigheid zowel over de gehoorzamen als de opstandigen is uitgegoten. O God van erbarmen, aan Wiens deur de kern van erbarmen knielt en rond het heiligdom van Wiens Zaak het diepste wezen van goedertierenheid cirkelt, wij bidden U, Uw aloude genade afsmekend en Uw huidige gunst zoekend, dat Gij allen die de belichaming van de bestaanswereld zijn genadig moogt zijn, en hen de uitstortingen van Uw genade in Uw dagen niet onthoudt.</p><hr />

<h2 class="list"><a href="../../prayer/the-fast/bh01125/nl/">Prayer BH01125 in Nederlands</a></h2>
<p>Ik smeek U, o mijn God, bij Uw machtige Teken en bij de openbaring van Uw genade onder de mensen, mij niet weg te houden van de poort van de stad van Uw tegenwoordigheid en mij niet teleur te stellen in mijn hoop op de openbaringen van Uw genade onder Uw schepselen. Gij ziet mij, o mijn God, getrouw aan Uw Naam, de Heiligste, de Stralendste, de Machtigste, de Grootste, de Verhevenste, de Heerlijkste, en mij vasthouden aan de zoom van de mantel waaraan allen in deze wereld en in de wereld die komen gaat zich vasthouden.</p><hr />

<h2 class="list"><a href="../../prayer/the-fast/bh01503enj/nl/">Prayer BH01503ENJ in Nederlands</a></h2>
<p>Geprezen zijt Gij, o God mijn God! Dit zijn de dagen waarop Gij Uw uitverkorenen, Uw geliefden en Uw dienaren hebt opgedragen de Vasten, die Gij tot een licht voor het volk van Uw koninkrijk hebt gemaakt, in acht te nemen, evenals Gij verplicht gebed tot een ladder naar omhoog hebt gemaakt voor hen die Uw eenheid erkennen. Ik smeek U, o mijn God, bij deze twee machtige pilaren die Gij hebt beschikt tot glorie en eer van de gehele mensheid, Uw religie te behoeden voor het kwaad van de verdorvenen en het samenzweren van alle boosdoeners.</p><hr />

<h2 class="list"><a href="../../prayer/huq%C3%BAqull%C3%A1h/bh01554huq/nl/">Prayer BH01554HUQ in Nederlands</a></h2>
<p>*Ḥuqúqu&rsquo;lláh is waarlijk een grootse wet. Iedereen is verplicht dit offer te brengen omdat dit een bron is van genade, van overvloed en van al het goede. Het is een milddadigheid die bij iedere ziel zal blijven in elke wereld van de werelden van God, de Albezittende, de Almilddadige. Bahá&rsquo;u&rsquo;lláh
Verheerlijkt zijt Gij, o Heer van de gehele schepping, Degeen tot Wie alle dingen zich moeten wenden. Ik getuig van binnen en hardop dat Gij Uzelf kenbaar hebt gemaakt en hebt geopenbaard, Uw tekenen hebt neergezonden en Uw getuigenissen hebt verkondigd.</p><hr />

<h2 class="list"><a href="../../prayer/the-fast/bh01888/nl/">Prayer BH01888 in Nederlands</a></h2>
<p>Dit zijn, o mijn God, de dagen waarop Gij Uw dienaren hebt geboden te vasten. Daarmee hebt Gij de inleiding gesierd van Uw Wetboek dat aan Uw schepselen is geopenbaard, en de schatkamers van Uw geboden getooid voor het oog van allen die in Uw hemel en allen die op Uw aarde zijn. Gij hebt ieder uur van deze dagen begiftigd met een bijzondere kracht die ondoorgrondelijk is voor allen buiten U, Gij Wiens kennis al het geschapene omvat.</p><hr />

<h2 class="list"><a href="../../prayer/spiritual-growth/bh03562/nl/">Prayer BH03562 in Nederlands</a></h2>
<p>Hij is de God die gebeden verhoort en beantwoordt! Bij Uw glorie, o Geliefde, Gij die de wereld licht schenkt! Het vuur van scheiding verslindt mij, en mijn weerspannigheid verteert mijn hart. Ik vraag U, bij Uw Allergrootste Naam, o Gij het Verlangen der wereld en de Welbeminde der mensheid, te geven dat de bries van Uw bezieling mijn ziel steunt, opdat Uw wondere stem mijn oor bereikt en mijn oog Uw tekenen en Uw licht aanschouwt zoals dat is onthuld in de openbaring van Uw Namen en Uw eigenschappen, o Gij in Wiens greep alle dingen liggen!</p><hr />

<h2 class="list"><a href="../../prayer/spiritual-growth/bh04421hea/nl/">Prayer BH04421HEA in Nederlands</a></h2>
<p>Schep in mij een zuiver hart, o mijn God, en vernieuw in mij een rustig geweten, o mijn Hoop! Bekrachtig mij in Uw Zaak door de geest van macht, o mijn Meestgeliefde, en toon mij Uw weg door het licht van Uw heerlijkheid, o Gij het doel van mijn verlangen! Verhef mij tot de hemel van Uw heiligheid door de kracht van Uw alles te boven gaande macht, o Bron van mijn wezen, en verblijd mij door de ademtocht van Uw eeuwigheid, o Gij die mijn God zijt!</p><hr />

<h2 class="list"><a href="../../prayer/detachment/bh05771/nl/">Prayer BH05771 in Nederlands</a></h2>
<p>Geprezen zijt Gij, o mijn God! Ik ben een van Uw dienaren die in U en in Uw tekenen gelooft. Gij ziet hoe ik mij naar de deur van Uw barmhartigheid begeef en mijn gelaat in de richting van Uw goedertierenheid heb gekeerd. Ik smeek U bij Uw voortreffelijkste benamingen en Uw verhevenste eigenschappen om de poorten van Uw gaven voor mij te openen. Help mij dan het goede te doen, o Gij die de Bezitter zijt van alle namen en eigenschappen!</p><hr />

<h2 class="list"><a href="../../prayer/detachment/bh05894/nl/">Prayer BH05894 in Nederlands</a></h2>
<p>Ik weet niet, o mijn God, wat het vuur is dat Gij in Uw land deed ontvlammen. Aarde kan de glans ervan nooit verduisteren, noch kan water de vlammen ervan blussen. Geen van de volkeren der wereld is bij machte de kracht ervan te weerstaan. Groot is de gelukzaligheid van hem die het is genaderd en het loeien ervan heeft gehoord. Sommigen, o mijn God, stelde Gij door Uw sterkende genade in staat het te naderen, terwijl Gij anderen ervan weerhield vanwege hetgeen hun handen in Uw dagen hebben aangericht.</p><hr />

<h2 class="list"><a href="../../prayer/spiritual-growth/bh06026/nl/">Prayer BH06026 in Nederlands</a></h2>
<p>Hij is de Genadige, de Almilddadige! O God, mijn God! Uw roep trok mij aan en de stem van Uw Pen van heerlijkheid heeft mij gewekt. De stroom van Uw heilige woorden heeft mij betoverd en de wijn van Uw bezieling heeft mij in vervoering gebracht. Gij ziet mij, o Heer, onthecht van alles buiten U, mij vastklemmend aan het koord van Uw milddadigheid en hunkerend naar de wonderen van Uw genade.</p><hr />

<h2 class="list"><a href="../../prayer/unsorted/bh06296/nl/">Prayer BH06296 in Nederlands</a></h2>
<p>Geef mij te drinken uit de zoetgeurende stromen van Uw eeuwigheid, o mijn God, en laat mij de vruchten te proeven van de boom van Uw wezen, o mijn Hoop! Veroorloof mij volop te drinken van de kristalheldere bronnen van Uw liefde, o mijn Glorie, en laat mij verblijven in de schaduw van Uw eeuwigdurende voorzienigheid, o mijn Licht! Laat mij over de velden van Uw nabijheid zwerven in Uw tegenwoordigheid, o mijn Geliefde, en zetel mij ter rechterzijde van de troon van Uw barmhartigheid, o mijn Verlangen!</p><hr />

<h2 class="list"><a href="../../prayer/women/bh07426dre/nl/">Prayer BH07426DRE in Nederlands</a></h2>
<p>O Gij, voor Wiens ontzaglijke majesteit alle dingen beven, in Wiens greep de aangelegenheden van alle mensen liggen, naar Wiens genade en barmhartigheid het gelaat van al Uw schepselen is gericht! Ik smeek U, bij Uw Naam die Gij hebt verordend tot de geest van alle namen die in het koninkrijk van namen bestaan, ons in deze Openbaring die het koninkrijk van Uw namen heeft doen beven af te schermen van de influisteringen van hen die zich van U hebben afgekeerd en de waarheid van Uw grootste en verhevenste Wezen hebben verworpen.</p><hr />

<h2 class="list"><a href="../../prayer/firmness-in-the-covenant/bh07469/nl/">Prayer BH07469 in Nederlands</a></h2>
<p>Hij is de Machtige, de Verontschuldiger, de Meedogende! O God, mijn God! Gij ziet Uw dienaren in de peilloze diepte van verderf en dwaling; waar is het licht van Uw goddelijke leiding, o Gij het Verlangen der wereld? Gij kent hun hulpeloosheid en hun zwakheid; waar is Uw kracht, o Gij in Wiens greep de krachten van hemel en aarde liggen? Ik vraag U, o Heer mijn God, bij de pracht van het licht van Uw goedertierenheid en de golven van de oceaan van Uw kennis en wijsheid en bij Uw Woord waarmee Gij de volkeren van Uw heerschappij overtuigt, te geven dat ik mag behoren tot hen die zich aan de geboden in Uw Boek hebben gehouden.</p><hr />

<h2 class="list"><a href="../../prayer/firmness-in-the-covenant/bh07683/nl/">Prayer BH07683 in Nederlands</a></h2>
<p>Glorie zij U, o Koning der eeuwigheid en de Maker van natiën, en de Vormer van ieder vermolmd gebeente! Ik smeek U, bij Uw Naam waardoor Gij de gehele mensheid tot de horizon van Uw majesteit en glorie hebt geroepen, en Uw dienaren tot het hof van Uw genade en gaven hebt geleid, mij te rekenen tot hen die zich van alles buiten U ontdaan hebben, en zich tot U gericht hebben, en zich door de tegenspoed die Gij hebt beschikt niet hebben laten weerhouden zich in de richting van Uw gaven te wenden.</p><hr />

<h2 class="list"><a href="../../prayer/forgiveness/bh08600fac/nl/">Prayer BH08600FAC in Nederlands</a></h2>
<p>Ik ben degeen, o mijn Heer, die zijn gelaat naar U heeft gekeerd en zijn hoop heeft gevestigd op de wonderen van Uw genade en de openbaringen van Uw milddadigheid. Ik bid U dat Gij mij niet teleurgesteld van de deur van Uw erbarmen laat weggaan, noch mij overlevert aan diegenen onder Uw schepselen die Uw Zaak hebben verworpen. Ik ben Uw dienaar, o mijn God, en de zoon van Uw dienaar.</p><hr />

<h2 class="list"><a href="../../prayer/tests-and-difficulties/bh08600tes/nl/">Prayer BH08600TES in Nederlands</a></h2>
<p>O Gij, Wiens beproevingen een heilzaam middel zijn voor hen die U nabij zijn, Wiens zwaard het vurige verlangen is van allen die U liefhebben, Wiens pijl de dierbaarste wens is van de harten die naar U hunkeren, Wiens gebod de enige hoop is van hen die Uw waarheid erkennen! Ik smeek U, bij Uw goddelijke lieflijkheid en bij de pracht van de glorie van Uw aangezicht, datgene tot ons neer te zenden uit Uw afzondering in den hoge waardoor wij nader tot U kunnen komen.</p><hr />

<h2 class="list"><a href="../../prayer/women/bh08852/nl/">Prayer BH08852 in Nederlands</a></h2>
<p>Glorie zij U, o mijn God! Een van Uw dienaressen, die in U en in Uw tekenen gelooft, heeft zich onder de schaduw van de boom van Uw één-zijn begeven. Geef haar, o mijn God, bij Uw Naam, de Kenbare en de Verborgene, volop te drinken van Uw uitgelezen verzegelde wijn, dat die haar zal wegvoeren van haar eigen wezen, en maak haar geheel toegewijd aan het U gedenken en geheel onthecht van eenieder buiten U.</p><hr />

<h2 class="list"><a href="../../prayer/detachment/bh09024/nl/">Prayer BH09024 in Nederlands</a></h2>
<p>Menig verkild hart is in vlam gezet met het vuur van Uw Zaak, o mijn God, en menig slapende is gewekt door de zoetheid van Uw stem. Hoevele vreemdelingen zoeken beschutting in de schaduw van de boom van Uw één-zijn, en hoe talrijk zijn de dorstigen die in Uw dagen naar de bron van Uw levend water smachten! Gezegend is hij die zich tot U heeft gewend en zich heeft gehaast het ochtendgloren van het licht van Uw aanschijn te bereiken.</p><hr />

<h2 class="list"><a href="../../prayer/women/bh09162/nl/">Prayer BH09162 in Nederlands</a></h2>
<p>O Gij, Wiens gelaat het voorwerp van aanbidding is van allen die naar U smachten, Wiens tegenwoordigheid de hoop is van hen die Uw wil geheel zijn toegewijd, Wiens nabijheid het verlangen is van allen die Uw hof zijn genaderd, Wiens aangezicht de metgezel is van hen die Uw waarheid hebben erkend, Wiens Naam de drijfveer is van de zielen die ernaar hunkeren Uw gelaat te aanschouwen, Wiens stem het ware leven is van Uw minnaars, de woorden uit Wiens mond als levend water zijn voor allen in de hemel en op aarde!</p><hr />

<h2 class="list"><a href="../../prayer/detachment/bh09289/nl/">Prayer BH09289 in Nederlands</a></h2>
<p>Vergun mij, o mijn God, U nader te komen en binnen de grenzen van Uw hof te verblijven, want het veraf zijn van U heeft mij bijkans doen wegkwijnen. Laat mij rusten onder de schaduw van de vleugels van Uw genade, daar de vlam van mijn afzondering van U mijn hart in mij heeft verteerd. Breng mij nader tot de rivier van waarachtig leven, want mijn ziel brandt van dorst in zijn onophoudelijke zoektocht naar U.</p><hr />

<h2 class="list"><a href="../../prayer/praise-and-gratitude/bh09401/nl/">Prayer BH09401 in Nederlands</a></h2>
<p>Alle lof, o mijn God, zij U die de bron zijt van alle glorie en majesteit, van grootheid en eer, van soevereiniteit en heerschappij, van verhevenheid en genade, van ontzag en macht. Al wie Gij wilt doet Gij de Allergrootste Oceaan naderen, en al wie Gij verkiest verleent Gij de eer Uw Aloude Naam te erkennen. Van allen die in de hemel en op aarde zijn kan niemand de werking van Uw soevereine wil weerstaan.</p><hr />

<h2 class="list"><a href="../../prayer/service/bh09498/nl/">Prayer BH09498 in Nederlands</a></h2>
<p>O God, en de God aller namen, en de Maker der hemelen! Ik smeek U bij Uw Naam waardoor Hij die het ochtendgloren van Uw macht en de dageraadsplaats van Uw kracht is werd gemanifesteerd, waardoor alles van vaste stof vloeibaar werd, en elk levenloos lichaam tot leven kwam, en iedere bezielende geest bevestigd werd – ik smeek U mij in staat te stellen mij van alle gehechtheid aan iemand buiten U te ontdoen, en Uw Zaak te dienen, en te wensen hetgeen Gij door de kracht van Uw soevereiniteit wenst, en te volvoeren hetgeen Uw wil behaagt.</p><hr />

<h2 class="list"><a href="../../prayer/triumph-of-the-cause/bh09809/nl/">Prayer BH09809 in Nederlands</a></h2>
<p>Gij ziet, o mijn God, hoe Uw geliefden omringd zijn door de opstandigen onder Uw schepselen en de verdorvenen onder Uw volk. Er is geen land waar het weeklagen van Uw minnaars en de jammerklachten van Uw uitverkorenen niet weerklinken. Ik smeek U bij Uw Allergrootste Naam de hand van kracht uit de boezem van Uw macht tevoorschijn te halen en daarmee allen die U liefhebben bij te staan. Gij aanschouwt hen, o mijn God, met hun ogen naar U geheven, hun blik op de Dageraad van Uw macht en Uw liefdevolle voorzienigheid gericht.</p><hr />

<h2 class="list"><a href="../../prayer/the-fast/bh10581/nl/">Prayer BH10581 in Nederlands</a></h2>
<p>Lof zij U, o Heer mijn God! Wij hebben ons aan de Vasten gehouden overeenkomstig Uw gebod en beëindigen die nu door Uw liefde en Uw welbehagen. Wilt Gij dan, o mijn God, de daden aanvaarden die wij geheel omwille van Uw schoonheid op Uw pad verrichten met ons gelaat naar Uw Zaak gekeerd, vrij van alles buiten U. Schenk dan Uw vergeving aan ons, aan onze voorvaderen en aan allen die in U en in Uw machtige tekenen geloven in deze grootste, deze glorierijkste Openbaring.</p><hr />

<h2 class="list"><a href="../../prayer/aid-and-assistance/bh10973/nl/">Prayer BH10973 in Nederlands</a></h2>
<p>O Gij, Wiens gelaat het voorwerp is van mijn aanbidding, Wiens schoonheid mijn heiligdom, Wiens woning mijn doel, Wiens lof mijn hoop, Wiens voorzienigheid mijn metgezel, Wiens liefde de reden van mijn bestaan, Wiens noemen mijn troost, Wiens nabijheid mijn verlangen, Wiens tegenwoordigheid mijn dierbaarste wens en hoogste streven is, ik smeek U mij niet te onthouden hetgeen Gij voor de uitverkorenen onder Uw dienaren hebt bestemd. Verleen mij dan het goede van deze wereld en van de volgende.</p><hr />

<h2 class="list"><a href="../../prayer/unsorted/nl/bpn9525/">Prayer bpn9525 in Nederlands</a></h2>
<p>*Eens in de vierentwintig uur te reciteren, in de middag
Ik getuig, o mijn God, dat Gij mij hebt geschapen om U te kennen en te aanbidden. Ik betuig op dit ogenblik mijn machteloosheid en Uw macht, mijn armoede en Uw rijkdom. Er is geen ander God dan Gij, de Helper in nood, de Bij-zich-bestaande.
(Source category: Het korte Verplichte Gebed) (Bahaiprayers.net ID: 9525)</p><hr />

<h2 class="list"><a href="../../prayer/unsorted/nl/bpn9527/">Prayer bpn9527 in Nederlands</a></h2>
<p>O mijn God, mijn Meester, Doel van mijn verlangen! Deze dienaar van U zoekt de slaap in de beschutting van Uw erbarmen en de rust onder het baldakijn van Uw genade, smekend om Uw zorg en Uw bescherming. Ik smeek U, o mijn Heer, bij Uw oog dat niet slaapt, mijn ogen te behoeden iets anders te zien dan U. Sterk dan hun blik, opdat zij Uw tekenen mogen waarnemen en de horizon Uwer Openbaring mogen aanschouwen.</p><hr />

<h2 class="list"><a href="../../prayer/unsorted/nl/bpn9528/">Prayer bpn9528 in Nederlands</a></h2>
<p>Hoe kan ik wensen te slapen, o God, mijn God, wanneer zij die naar U hunkeren niet kunnen slapen omdat zij van U gescheiden zijn, en hoe kan ik mij te rusten leggen terwijl de zielen van Uw minnaars gekweld worden doordat zij veraf zijn van Uw tegenwoordigheid? Ik heb mijn geest en mijn gehele wezen, o mijn Heer, toevertrouwd aan de rechterhand van Uw macht en Uw bescherming; door Uw kracht leg ik mijn hoofd op mijn kussen en naar Uw wil en welbehagen hef ik het op.</p><hr />

<h2 class="list"><a href="../../prayer/unsorted/nl/bpn9529/">Prayer bpn9529 in Nederlands</a></h2>
<p>*O zoeker naar Waarheid! Indien gij wenst dat God uw ogen opent, moet gij Hem aanroepen en u om middernacht in gebed tot Hem keren met de woorden:
O Heer, ik heb mijn gelaat naar Uw koninkrijk van één-zijn gekeerd en ik ben gedompeld in de zee van Uw barmhartigheid. O Heer, verlicht mijn blik door het aanschouwen van Uw licht in deze duistere nacht en maak mij in dit wondere tijdperk gelukkig door de wijn van Uw liefde.</p><hr />

<h2 class="list"><a href="../../prayer/unsorted/nl/bpn9531/">Prayer bpn9531 in Nederlands</a></h2>
<p>Ere zij U, o mijn God! Hoe zouden Uw ware minnaars anders worden herkend dan door de beproevingen die zij te verduren krijgen op Uw pad; en hoe zou de rang van hen die hevig naar U verlangen anders kunnen worden onthuld dan door de beproevingen die zij uit liefde voor U verdragen? Uw macht is mij tot getuige! Allen die U aanbidden hebben hun tranen tot metgezel, en zij die U zoeken worden vertroost door hun eigen kreunen, en zij die zich tot U haasten hebben de scherven van hun gebroken hart tot voedsel.</p><hr />

<h2 class="list"><a href="../../prayer/unsorted/nl/bpn9532/">Prayer bpn9532 in Nederlands</a></h2>
<p>Verheerlijkt zijt Gij, o Heer mijn God! Ieder weldenkend mens belijdt Uw soevereiniteit en Uw heerschappij, en ieder onderscheidend oog neemt de grootheid van Uw majesteit en de onweerstaanbare kracht van Uw macht waar. De storm van bezoekingen kan hen die U nabij zijn niet beletten om hun gelaat naar de horizon van Uw glorie te richten, en de stormen van beproevingen zullen er niet in slagen hen die Uw wil geheel zijn toegewijd te belemmeren Uw hof te naderen, of hen ervan weg te houden.</p><hr />

<h2 class="list"><a href="../../prayer/unsorted/nl/bpn9533/">Prayer bpn9533 in Nederlands</a></h2>
<p>Verdrijf mijn verdriet met Uw milddadigheid en Uw grootmoedigheid, o God, mijn God, en verban mijn smart door Uw soevereiniteit en Uw macht. Gij ziet mij, o mijn God, met naar U geheven gelaat nu leed mij aan alle kanten omgeeft. Ik smeek U, o Gij die de Heer zijt van alle zijn en die alle dingen, zichtbaar en onzichtbaar, beschut, bij Uw Naam waarmee Gij hart en ziel der mensen onderwerpt, en bij het deinen van de Oceaan Uwer genade en de pracht van de Dagster Uwer milddadigheid, mij te rekenen tot hen die door niets worden belet hun gelaat tot U te heffen, o Gij Heer aller namen en Maker der hemelen!</p><hr />

<h2 class="list"><a href="../../prayer/unsorted/nl/bpn9534/">Prayer bpn9534 in Nederlands</a></h2>
<p>Geprezen en verheerlijkt zijt Gij, o mijn God! Ik smeek U, bij het zuchten van hen die U liefhebben en bij de tranen vergoten door hen die ernaar verlangen U te aanschouwen, mij in Uw Dag Uw tedere genade niet te onthouden, en mij de melodieën van de Duif die Uw één-zijn verheerlijkt in het licht dat van Uw gelaat straalt niet te ontzeggen. Ik verkeer in nood, o God! Zie hoe ik mij stevig vasthoud aan Uw Naam, de Albezitter.</p><hr />

<h2 class="list"><a href="../../prayer/unsorted/nl/bpn9535/">Prayer bpn9535 in Nederlands</a></h2>
<p>Gij weet zeer wel, o mijn God, dat ik vanuit alle richtingen word overstelpt door rampspoed en dat niemand dan Gij deze kan verdrijven of omvormen. Vanuit mijn liefde voor U ben ik er vast van overtuigd dat Gij geen ziel ooit rampspoed zal doen overkomen tenzij Gij zijn rang in Uw hemels Paradijs wenst te verhogen en zijn hart in dit aardse leven wenst te schragen met de schans van Uw algebiedende kracht, opdat het niet zal neigen naar de ijdelheden van deze wereld.</p><hr />

<h2 class="list"><a href="../../prayer/unsorted/nl/bpn9536/">Prayer bpn9536 in Nederlands</a></h2>
<p>Ik smeek U bij Uw macht, o mijn God! Laat mij geen kwaad overkomen in tijden van beproevingen, en houd mij in ogenblikken van achteloosheid op het rechte pad door Uw bezieling. Gij zijt God, machtig zijt Gij te doen wat Gij wenst. Niemand kan Uw wil weerstaan of Uw plan verhinderen.
(Source category: Beproevingen en moeilijkheden) (Bahaiprayers.net ID: 9536)</p><hr />

<h2 class="list"><a href="../../prayer/unsorted/nl/bpn9537/">Prayer bpn9537 in Nederlands</a></h2>
<p>O Heer! Gij zijt Degeen die alle smart wegneemt en iedere kwelling verdrijft. Gij zijt Degeen die alle verdriet uitbant en elke slaaf vrijmaakt, de bevrijder van elke ziel. O Heer! Verlos ons door Uw genade, en schaar mij onder diegenen van Uw dienaren die gered zijn.
(Source category: Beproevingen en moeilijkheden) (Bahaiprayers.net ID: 9537)</p><hr />

<h2 class="list"><a href="../../prayer/unsorted/nl/bpn9538/">Prayer bpn9538 in Nederlands</a></h2>
<p>Geprezen zijt Gij, o Heer mijn God! Gij ziet en weet dat ik Uw dienaren heb gemaand zich in geen andere richting te wenden dan in de richting van Uw gaven, en hen heb bevolen niets anders in acht te nemen dan hetgeen Gij in Uw Duidelijke Boek hebt voorgeschreven, het Boek dat is neergezonden overeenkomstig Uw ondoorgrondelijk besluit en onherroepelijk plan. Ik kan geen woord uiten, o mijn God, tenzij Gij mij dit toestaat, en ik kan mij in geen enkele richting begeven tot Gij mij toestemming verleent.</p><hr />

<h2 class="list"><a href="../../prayer/unsorted/nl/bpn9539/">Prayer bpn9539 in Nederlands</a></h2>
<p>Geprezen zijt Gij, o Heer mijn God! Dit is Uw dienaar die met diepe teugen de wijn van Uw tedere barmhartigheid uit de handen van Uw genade heeft gedronken en de smaak van Uw liefde in Uw dagen heeft geproefd. Ik smeek U bij de belichamingen van Uw namen die zich door geen enkel leed laten beletten zich te verheugen in Uw liefde of hun blik op Uw gelaat te laten rusten, en die zich door geen enkele schare van achtelozen af laten brengen van het pad van Uw welbehagen, hem te voorzien van het goede dat Gij bezit, en hem tot zulk een hoogte te verheffen dat hij de wereld zal beschouwen als slechts een schaduw die sneller dan een oogwenk voorbij vliedt.</p><hr />

<h2 class="list"><a href="../../prayer/unsorted/nl/bpn9540/">Prayer bpn9540 in Nederlands</a></h2>
<p>Geloofd zij Uw Naam, o Heer mijn God! Ik smeek U bij Uw Naam waardoor het uur heeft geslagen en de wederopstanding is geschied, en angst en beven allen die in de hemel zijn en allen die op aarde zijn heeft gegrepen, om vanuit de hemel van Uw erbarmen en de wolken van Uw tedere mededogen datgene te laten neerregenen wat het hart van Uw dienaren zal verblijden, zij die zich tot U hebben gekeerd en Uw Zaak hebben geholpen.</p><hr />

<h2 class="list"><a href="../../prayer/unsorted/nl/bpn9541/">Prayer bpn9541 in Nederlands</a></h2>
<p>O God, mijn God! Ik ben van mijn huis vertrokken, mij vastklemmend aan het koord van Uw liefde, en ik heb mij geheel aan Uw zorg en Uw bescherming toevertrouwd. Ik smeek U bij Uw kracht, waarmee Gij Uw geliefden hebt beschermd tegen de eigenzinnigen en de verdorvenen, tegen iedere weerspannige onderdrukker en tegen iedere boosaardige die ver van U is afgedwaald, om mij met Uw milddadigheid en Uw genade te beschermen.</p><hr />

<h2 class="list"><a href="../../prayer/unsorted/nl/bpn9542/">Prayer bpn9542 in Nederlands</a></h2>
<p>In Naam van Hem, de Verhevene, de Allerhoogste, de Subliemste! Verheerlijkt zijt Gij, o Heer mijn God! O Gij die mijn God zijt, en mijn Meester, en mijn Heer, en mijn Steun, en mijn Hoop, en mijn Schuilplaats, en mijn Licht. Ik vraag U, bij Uw verborgen en welbewaarde Naam die niemand buiten Uzelf kent, de drager van deze Tafel te behoeden voor alle rampspoed en pestilentie, voor iedere boosaardige man of vrouw, voor het kwaad van de boosdoeners en voor de samenzweringen van de ongelovigen.</p><hr />

<h2 class="list"><a href="../../prayer/unsorted/nl/bpn9543/">Prayer bpn9543 in Nederlands</a></h2>
<p>Leid Uw dienaren, o mijn Heer, naar het hof van Uw gunst en milddadigheid en laat hen niet verstoken zijn van de wonderen van Uw genade en van Uw menigvuldige zegeningen. Want zij weten niet wat Gij voor hen hebt beschikt krachtens Uw barmhartigheid die de gehele schepping omvat. O Heer, uiterlijk zijn zij zwak en hulpeloos, en innerlijk zijn zij slechts wezen. Gij zijt de Almilddadige, de Weldadige, de Verhevenste, de Grootste.</p><hr />

<h2 class="list"><a href="../../prayer/unsorted/nl/bpn9544/">Prayer bpn9544 in Nederlands</a></h2>
<p>Beschik voor mij en voor hen die in U geloven, o mijn Heer, hetgeen naar Uw oordeel het beste voor ons is, zoals beschreven in het Moederboek, want Gij houdt de vastgestelde maat van alle dingen in Uw greep. Uw goede gaven worden onophoudelijk uitgestort over hen die Uw liefde koesteren, en de wondere tekenen van Uw hemelse genadegaven worden overvloedig geschonken aan hen die Uw goddelijke eenheid erkennen. Wat Gij ook maar voor ons bestemt vertrouwen wij toe aan Uw zorg, en wij smeken U ons al het goede dat Uw kennis behelst te schenken.</p><hr />

<h2 class="list"><a href="../../prayer/unsorted/nl/bpn9547/">Prayer bpn9547 in Nederlands</a></h2>
<p>O God, mijn God! Bescherm Uw vertrouwde dienaren tegen het kwaad van zelfzucht en begeerte; behoed hen met het wakend oog Uwer goedertierenheid voor alle wrok, haat en afgunst; beschut hen in de onaantastbare vesting van Uw zorg en maak hen, veilig voor de pijlen van twijfel, de manifestaties van Uw heerlijke tekenen; verlicht hun gelaat met de schitterende stralen uit de dageraad van Uw goddelijke eenheid; verblijd hun hart met de vanuit Uw heilig Koninkrijk geopenbaarde verzen; sterk hun lendenen door Uw albeheersende kracht die voortkomt uit Uw rijk van heerlijkheid.</p><hr />

<h2 class="list"><a href="../../prayer/unsorted/nl/bpn9548/">Prayer bpn9548 in Nederlands</a></h2>
<p>O mijn Heer! Gij weet dat de mensen omringd worden door pijn en rampen en omgeven worden door tegenspoed en moeilijkheden. Allerlei beproevingen vallen de mens ten deel en iedere verpletterende tegenslag komt als de aanval van een slang. Er is geen schuilplaats of toevluchtsoord voor hem dan onder de vleugels van Uw bescherming, behoud, hoede en zorg. O Gij de Barmhartige! O mijn Heer! Maak Uw bescherming tot mijn pantser, Uw hoede mijn schild, nederigheid aan de deur van Uw één-zijn mijn behoud en Uw zorg en beschutting mijn verblijfplaats en veste.</p><hr />

<h2 class="list"><a href="../../prayer/unsorted/nl/bpn9549/">Prayer bpn9549 in Nederlands</a></h2>
<p>O Gij vriendelijke en liefhebbende Voorzienigheid! Het oosten is in beweging en het westen woelt als de eeuwige golven van de zee. De zachte bries van heiligheid verspreidt zich, en de stralen van de hemelbol van waarheid schijnen luisterrijk vanuit het ongeziene koninkrijk. De hymnen van goddelijke eenheid weerklinken en de vlaggen van hemelse macht wapperen. De engelenstem wordt aangeheven en roept als het gebulder van de leviathan op tot onbaatzuchtigheid en zelfuitwissing.</p><hr />

<h2 class="list"><a href="../../prayer/unsorted/nl/bpn9550/">Prayer bpn9550 in Nederlands</a></h2>
<p>O Gij barmhartig God! O Gij die machtig en krachtig zijt! O Gij allervriendelijkste Vader! Deze dienaren zijn bijeengekomen, keren zich tot U, smeken aan Uw drempel en verlangen naar Uw oneindige milddadigheid volgens Uw grootse belofte. Zij hebben geen ander doel dan Uw welbehagen. Zij hebben geen andere bedoeling dan het dienen van de wereld der mensheid. O God! Laat dit gezelschap stralen. Maak de harten mild. Schenk de gaven van de Heilige Geest.</p><hr />

<h2 class="list"><a href="../../prayer/unsorted/nl/bpn9551/">Prayer bpn9551 in Nederlands</a></h2>
<p>O Gij vriendelijk Heer! Dit zijn Uw dienaren die in deze samenkomst bijeen zijn, zich naar Uw koninkrijk wenden en Uw gaven en zegen behoeven. O Gij God! Maak de tekenen van Uw één-zijn die in alle werkelijkheden des levens gelegd zijn duidelijk zichtbaar. Openbaar en onthul de latente deugden die Gij in deze menselijke werkelijkheden hebt verborgen. O God! Wij zijn als planten en Uw milddadigheid is als de regen; verfris deze planten en laat ze groeien door Uw gaven.</p><hr />

<h2 class="list"><a href="../../prayer/unsorted/nl/bpn9552/">Prayer bpn9552 in Nederlands</a></h2>
<p>O mijn God! O mijn God! Waarlijk, deze dienaren keren zich tot U en roepen Uw koninkrijk van barmhartigheid aan. Waarlijk, zij zijn aangetrokken door Uw heiligheid en in gloed gezet door het vuur van Uw liefde; zij zoeken bekrachtiging uit Uw wonderbare koninkrijk en hopen Uw hemels rijk te bereiken. Waarlijk, zij hunkeren naar de uitstorting van Uw gaven en verlangen ernaar verlicht te worden door de Zon van Werkelijkheid.</p><hr />

<h2 class="list"><a href="../../prayer/unsorted/nl/bpn9553/">Prayer bpn9553 in Nederlands</a></h2>
<p>O Gij vergevingsgezinde God! Deze dienaren richten zich tot Uw koninkrijk en verlangen naar Uw genade en milddadigheid. O God! Maak hun hart zuiver en goed opdat zij Uw liefde waardig mogen worden. Zuiver en heilig hun geest opdat het licht van de Zon van Werkelijkheid op hen mag schijnen. Zuiver en heilig hun ogen opdat zij Uw licht mogen waarnemen. Zuiver en heilig hun oren opdat zij de roep van Uw koninkrijk mogen horen.</p><hr />

<h2 class="list"><a href="../../prayer/unsorted/nl/bpn9554/">Prayer bpn9554 in Nederlands</a></h2>
<p>O Goddelijke Voorzienigheid! Dit gezelschap bestaat uit Uw vrienden die zijn aangetrokken tot Uw schoonheid en in vlam zijn gezet met het vuur van Uw liefde. Verander deze zielen in hemelse engelen, doe hen opleven door de adem van de Heilige Geest, geef hun een welsprekende tong en een vastberaden hart, schenk hun hemelse kracht en maak hen meedogend, laat hen voorvechters worden van het één-zijn van de mensheid en de oorzaak van liefde en harmonie in de wereld der mensheid, zodat de hachelijke duisternis van blinde vooroordelen verdreven mag worden door het licht van de Zon der Waarheid, deze sombere wereld verlicht mag worden, dit stoffelijk rijk de stralen van de geestelijke wereld mag opnemen, deze verschillende kleuren tot één kleur mogen worden en er lofzangen naar het koninkrijk van Uw heiligheid mogen stijgen.</p><hr />

<h2 class="list"><a href="../../prayer/unsorted/nl/bpn9555/">Prayer bpn9555 in Nederlands</a></h2>
<p>O Gij liefdevolle Verzorger! Deze zielen hebben gehoor gegeven aan de roep van het Koninkrijk, en hebben de glorie van de Zon der Waarheid aanschouwd. Zij zijn opgestegen naar het verfrissende uitspansel van liefde; zij worden bekoord door Uw aard, en zij aanbidden Uw schoonheid. Zij keren zich tot U, spreken samen van U, bezoeken Uw woning en dorsten naar de waterstromen van Uw hemelse rijk. Gij zijt de Gever, de Schenker, de Immerliefhebbende.</p><hr />

<h2 class="list"><a href="../../prayer/unsorted/nl/bpn9556/">Prayer bpn9556 in Nederlands</a></h2>
<p>O Gij Meedogende, Almachtige! Deze hier bijeengekomen zielen hebben hun gelaat in aanbidding tot U gekeerd. Met de uiterste nederigheid en ootmoed zien zij naar Uw Koninkrijk en smeken zij U om gratie en vergeving. O God! Sluit dit gezelschap in Uw hart. Heilig deze zielen en beschijn hen met het licht van Uw leiding. Verlicht hun hart en verblijd hun gemoed met Uw blijde boodschap. Ontvang hen allen in Uw heilig Koninkrijk, schenk hun Uw onuitputtelijke milddadigheid, maak hen gelukkig in deze wereld en in de wereld die komen zal.</p><hr />

<h2 class="list"><a href="../../prayer/unsorted/nl/bpn9557/">Prayer bpn9557 in Nederlands</a></h2>
<p>O God! Verdrijf al hetgeen de oorzaak van onenigheid is, en bereid voor ons al wat eenheid en overeenstemming brengt! O God! Laat hemelse geuren op ons neerdalen en maak van deze bijeenkomst een hemelse bijeenkomst! Geef ons alle voedsel en al het goede. Bereid ons het voedsel der liefde! Geef ons het voedsel der kennis! Schenk ons het voedsel van hemelse verlichting!
(Source category: Het Negentiendaagsfeest) (Bahaiprayers.net ID: 9557)</p><hr />

<h2 class="list"><a href="../../prayer/unsorted/nl/bpn9559/">Prayer bpn9559 in Nederlands</a></h2>
<p>Ik prijs U, o mijn God, aangezien de geur van Uw goedertierenheid mij in vervoering heeft gebracht, en de zachte bries van Uw barmhartigheid mij in de richting van Uw milddadige gaven heeft doen neigen. Laat mij, o mijn Heer, uit de hand van Uw goedertierenheid drinken van het levende water waardoor eenieder die ervan gedronken heeft zich heeft kunnen ontdoen van alle gehechtheid aan iemand buiten U, en zijn vlucht heeft kunnen nemen naar de sferen van onthechting van al Uw schepselen, en zijn oog heeft kunnen vestigen op Uw liefdevolle voorzienigheid en Uw veelvuldige gaven.</p><hr />

<h2 class="list"><a href="../../prayer/unsorted/nl/bpn9560/">Prayer bpn9560 in Nederlands</a></h2>
<p>O mijn God! O mijn God! Verenig de harten van Uw dienaren en openbaar hun Uw verheven plan. Mogen zij Uw geboden nakomen en bij Uw wet verblijven. Help hen, o God, in hun streven en schenk hun kracht U te dienen. O God, laat hen niet aan zichzelf over, maar leid hun schreden met het licht van Uw kennis en verblijd hun hart met Uw liefde. Waarlijk, Gij zijt hun Helper en hun Heer.</p><hr />

<h2 class="list"><a href="../../prayer/unsorted/nl/bpn9562/">Prayer bpn9562 in Nederlands</a></h2>
<p>*Alle vrienden van God […] moeten in de mate waarin dat mogelijk is bijdragen, hoe bescheiden hun gift ook mag zijn. God belast geen mens boven zijn kunnen. Zulke bijdragen moeten uit alle centra, van alle gelovigen komen… O vrienden van God! Weest gij ervan verzekerd dat uw landbouw, uw industrie en uw handel gezegend zullen worden met veelvuldige toename voor deze bijdragen, en met goede gaven en gunsten. Hij die met één goede daad komt zal een tienvoudige beloning ontvangen.</p><hr />

<h2 class="list"><a href="../../prayer/unsorted/nl/bpn9566/">Prayer bpn9566 in Nederlands</a></h2>
<p>O mijn Heer! Laat Uw schoonheid mijn voedsel zijn en Uw tegenwoordigheid mijn drank, Uw behagen mijn hoop, het U loven mijn daad en het U gedenken mijn metgezel, de kracht van Uw soevereiniteit mijn helper, Uw verblijf mijn woning en mijn verblijfplaats de zetel die Gij hebt geheiligd van de beperkingen opgelegd aan hen die als door een sluier van U zijn gescheiden. Gij zijt waarlijk de Almachtige, de Alglorierijke, de Krachtigste.</p><hr />

<h2 class="list"><a href="../../prayer/unsorted/nl/bpn9567/">Prayer bpn9567 in Nederlands</a></h2>
<p>Geprezen zij Uw Naam, o Heer mijn God! Ik ben Uw dienaar die het koord van Uw tedere barmhartigheid heeft gegrepen en zich aan de zoom van Uw milddadigheid heeft geklemd. Ik smeek U bij Uw Naam waarmee Gij al het geschapene, zichtbaar en onzichtbaar, onderworpen hebt en waardoor de ademtocht die het ware leven is over de gehele schepping streek, mij te sterken door Uw kracht die de hemelen en de aarde omvat, en mij te behoeden voor alle ziekte en rampspoed.</p><hr />

<h2 class="list"><a href="../../prayer/unsorted/nl/bpn9571/">Prayer bpn9571 in Nederlands</a></h2>
<p>Geprezen zijt Gij, o Heer mijn God! Ik smeek U bij Uw tekenen die de gehele schepping omvatten, en bij het licht van Uw aangezicht dat allen die in de hemel en op aarde zijn verlicht, en bij Uw barmhartigheid die al het geschapene te boven gaat, en bij Uw genade die over het gehele universum is uitgestort, de sluiers die mij van U scheiden vaneen te scheuren, opdat ik mij spoede naar de Bron van Uw machtige bezieling en naar de Dageraad van Uw Openbaring en milddadige gunsten, en worde ondergedompeld in de oceaan van Uw nabijheid en welbehagen.</p><hr />

<h2 class="list"><a href="../../prayer/unsorted/nl/bpn9572/">Prayer bpn9572 in Nederlands</a></h2>
<p>Ik smeek U, o mijn God, bij Uw verhevenste Woord, dat Gij hebt bestemd tot het goddelijke elixer voor allen die zich in Uw rijk bevinden, het elixer door welks kracht het ruwe metaal van het menselijk leven veranderd is in het zuiverste goud, o Gij in Wiens hand zich zowel de zichtbare als de onzichtbare koninkrijken bevinden, te beschikken dat mijn keuze in overeenstemming met Uw keuze zal zijn, en mijn wens met Uw wens; dat ik volkomen tevreden mag zijn met hetgeen Gij verlangt en geheel voldaan met hetgeen Gij in Uw milddadigheid en gunst voor mij hebt bestemd.</p><hr />

<h2 class="list"><a href="../../prayer/unsorted/nl/bpn9573/">Prayer bpn9573 in Nederlands</a></h2>
<p>O God, mijn God! Gij hoort het zuchten van Hem die Uw Licht (Bahá) is, beluistert Zijn weeklachten bij dag en nacht, en weet dat Hij niets voor Zichzelf wenst, doch er veeleer naar streeft de ziel van elk van Uw dienaren te heiligen en hen te verlossen van het vuur waardoor zij te allen tijde worden bedreigd. O Heer! De handen van Uw welbegunstigde dienaren zijn geheven naar de hemel van Uw milddadigheid en de handen van hen die U oprecht liefhebben reiken naar de verheven hoogten van Uw grootmoedigheid.</p><hr />

<h2 class="list"><a href="../../prayer/unsorted/nl/bpn9574/">Prayer bpn9574 in Nederlands</a></h2>
<p>Zeg: O God, mijn God! Tooi mijn hoofd met de kroon van gerechtigheid en mijn slapen met het sieraad van rechtvaardigheid. Gij zijt waarlijk de Bezitter van alle gaven en weldaden.
(Source category: Geestelijke groei) (Bahaiprayers.net ID: 9574)</p><hr />

<h2 class="list"><a href="../../prayer/unsorted/nl/bpn9575/">Prayer bpn9575 in Nederlands</a></h2>
<p>Verleen mij, o mijn God, de volle maat van Uw liefde en Uw welbehagen, en breng ons hart in vervoering door de bekoring van Uw schitterend licht, o Gij die het Hoogste Bewijs en de Allerheerlijkste zijt. Zend mij, als teken van Uw genade, bij dag en bij nacht Uw levenschenkende bries, o Heer van milddadigheid. Niets, o mijn God, heb ik gedaan waardoor ik het verdien Uw gelaat te aanschouwen, en ik weet zeker dat ik, ook al zou ik voortleven zolang de wereld bestaat, geen enkele daad zal kunnen volbrengen om deze gunst te verdienen, aangezien de rang van dienaar nimmer toereikend is om toegang tot Uw heilige voorhof te verkrijgen, tenzij Uw milddadigheid mij bereikt en Uw liefdevolle barmhartigheid mij doordringt en Uw liefderijkheid mij omgeeft.</p><hr />

<h2 class="list"><a href="../../prayer/unsorted/nl/bpn9579/">Prayer bpn9579 in Nederlands</a></h2>
<p>O God, mijn God! Dit is Uw stralende dienaar, Uw geestelijke slaaf die U nabij is gekomen en Uw tegenwoordigheid is genaderd. Hij heeft zijn gelaat naar het Uwe gekeerd, erkent Uw één-zijn en belijdt Uw enig-zijn, en hij heeft in Uw Naam de volkeren opgeroepen en de mensen naar de stromende wateren van Uw barmhartigheid geleid, o Gij edelmoedigste Heer! Hij heeft hen die er om vroegen te drinken gegeven uit de beker van leiding die overvloeit van de wijn van Uw onbegrensde genade.</p><hr />

<h2 class="list"><a href="../../prayer/unsorted/nl/bpn9580/">Prayer bpn9580 in Nederlands</a></h2>
<p>O God, mijn God! Dit zijn Uw zwakke dienaren; zij zijn Uw getrouwe lijfeigenen en Uw dienaressen, die zich voor Uw verheven Woorden hebben gebogen, zich voor Uw Drempel van licht hebben verootmoedigd en hebben getuigd van Uw één-zijn waardoor de Zon in haar middagpracht is gaan schijnen. Zij hebben gehoor gegeven aan de oproep die Gij deed uitgaan vanuit Uw verborgen Rijk, en hebben Uw roep beantwoord met een hart dat bonst van liefde en vervoering.</p><hr />

<h2 class="list"><a href="../../prayer/unsorted/nl/bpn9583/">Prayer bpn9583 in Nederlands</a></h2>
<p>O God, mijn God! Ik smeek U bij de oceaan van Uw genezing en de pracht van de Dagster van Uw genade, bij Uw Naam waarmee Gij Uw dienaren onderwerpt en bij de doordringende kracht van Uw verhevenste Woord, bij de macht van Uw verhevenste Pen en bij Uw genade die aan de schepping van allen in de hemel en op aarde vooraf is gegaan, mij met de wateren van Uw milddadigheid te verlossen van iedere kwelling en kwaal en van alle zwakte en krachteloosheid.</p><hr />

<h2 class="list"><a href="../../prayer/unsorted/nl/bpn9585/">Prayer bpn9585 in Nederlands</a></h2>
<p>Glorie zij U, o Heer mijn God! Ik smeek U bij Uw Naam waardoor Gij de vaandels van Uw leiding hebt geheven, en de schittering van Uw goedertierenheid hebt verspreid, en de soevereiniteit van Uw heerschappij hebt onthuld, waardoor de lamp van Uw namen is verschenen in de nis van Uw eigenschappen, en Hij die de tabernakel van Uw eenheid en de manifestatie van onthechting is helder schijnt, waardoor het pad van Uw leiding bekend is gemaakt, en de wegen van Uw welbehagen aangegeven zijn, waardoor de fundamenten van dwaling zijn gaan wankelen en de tekenen van verdorvenheid zijn afgeschaft, waaruit de bron van wijsheid is ontsprongen, en de hemelse tafel is neergezonden, waardoor Gij Uw dienaren hebt beschut en Uw genezing hebt verleend, waardoor Gij Uw tedere barmhartigheid hebt betoond aan Uw dienaren, en Uw vergeving hebt onthuld temidden van Uw schepselen – ik smeek U hem te behoeden die zich aan U vasthoudt en tot U is weergekeerd, en zich aan Uw erbarmen klemt, en de zoom van Uw liefdevolle voorzienigheid vastgrijpt.</p><hr />

<h2 class="list"><a href="../../prayer/unsorted/nl/bpn9586/">Prayer bpn9586 in Nederlands</a></h2>
<p>##Genezing voor vrouwen
Glorie zij U, o Heer mijn God! Ik smeek U bij Uw Naam waardoor Hij die Uw Schoonheid is op de troon van Uw Zaak is geplaatst, en bij Uw Naam waardoor Gij alle dingen verandert, alle dingen bijeengaart, alle dingen ter verantwoording roept, alle dingen beloont, alle dingen bewaart, alle dingen in stand houdt – ik smeek U deze dienares te behoeden die haar toevlucht bij U heeft gezocht, die bescherming heeft gezocht bij Hem in wie Gij Zelf kenbaar zijt, en die al haar hoop en vertrouwen op U heeft gesteld.</p><hr />

<h2 class="list"><a href="../../prayer/unsorted/nl/bpn9587/">Prayer bpn9587 in Nederlands</a></h2>
<p>##Genezing voor zuigelingen
Gij zijt Degeen, o mijn God, door Wiens namen de zieken genezen en de zwakken herstellen, de dorstigen gelaafd worden en de zwaar gekwelden tot rust komen, de eigenzinnigen worden geleid en de vernederden verheven, de armen worden verrijkt en de onwetenden onderwezen, de somberen worden verlicht en de bedroefden opgebeurd, de verkleumden worden verwarmd en de vertrapten opgericht. Door Uw Naam, o mijn God, werd al het geschapene tot leven gewekt, werden de hemelen gespreid, werd de aarde gevestigd en werden de wolken gemaakt om op de aarde te regenen.</p><hr />

<h2 class="list"><a href="../../prayer/unsorted/nl/bpn9588/">Prayer bpn9588 in Nederlands</a></h2>
<p>##Het lange genezingsgebed
Hij is de Genezer, de Toereikende, de Helper, de Alvergevende, de Albarmhartige. Ik roep U aan, o Verhevene, o Getrouwe, o Glorieuze! Gij de Toereikende, Gij de Genezende, Gij de Blijvende, o Gij Eeuwigdurende! Ik roep U aan, o Soeverein, o Oprichter, o Rechter! Gij de Toereikende, Gij de Genezende, Gij de Blijvende, o Gij Eeuwigdurende! Ik roep U aan, o Weergaloze, o Eeuwige, o Enige! Gij de Toereikende, Gij de Genezende, Gij de Blijvende, o Gij Eeuwigdurende!</p><hr />

<h2 class="list"><a href="../../prayer/unsorted/nl/bpn9589/">Prayer bpn9589 in Nederlands</a></h2>
<p>O Gij, Almachtige! Ik ben een zondaar, doch Gij zijt de Vergevende! Ik ben vol tekortkomingen, doch Gij zijt de Meedogende! Ik wandel in het duister van dwaling, doch Gij zijt het Licht van vergiffenis! O Gij, grootmoedig God, vergeef mij daarom mijn zonden, schenk mij Uw gaven, zie niet naar mijn fouten, bescherm mij, dompel mij in de bron van Uw geduld en genees mij van alle ziekten en kwalen.</p><hr />

<h2 class="list"><a href="../../prayer/unsorted/nl/bpn9590/">Prayer bpn9590 in Nederlands</a></h2>
<p>O God, mijn God! Deze dienares roept U aan, vertrouwt op U, keert haar gelaat tot U en smeekt U Uw hemelse gaven over haar uit te storten, haar Uw geestelijke mysteriën te onthullen en het licht van Uw Godheid op haar te laten schijnen. O mijn Heer! Open de ogen van mijn echtgenoot. Verblijd zijn hart met het licht van Uw kennis, vestig zijn aandacht op Uw lichtende schoonheid en verblijd zijn geest door hem de bewijzen van Uw pracht te openbaren.</p><hr />

<h2 class="list"><a href="../../prayer/unsorted/nl/bpn9594/">Prayer bpn9594 in Nederlands</a></h2>
<p>Mijn God, mijn Aanbedene, mijn Koning, mijn verlangen! Welke tong kan mijn dank aan U uiten? Ik was achteloos, Gij deed mij ontwaken. Ik had mij van U afgekeerd, Gij hebt mij genadiglijk geholpen mij tot U te keren. Ik was als een dode, Gij hebt mij verkwikt met het water des levens. Ik was verdord, Gij deed mij herleven door de hemelse stroom van Uw woorden die voortvloeit uit de Pen van de Albarmhartige.</p><hr />

<h2 class="list"><a href="../../prayer/unsorted/nl/bpn9595/">Prayer bpn9595 in Nederlands</a></h2>
<p>Glorie zij U, o mijn God! De eerste tekenen van de lente van Uw genade zijn verschenen en hebben Uw aarde met pril groen bedekt. De wolken van de hemel van Uw milddadigheid hebben hun regen uitgestort over deze stad, binnen wier muren Hij die ernaar verlangt Uw schepselen te redden gevangen gehouden wordt. Daardoor is de grond van deze stad met bloemen bedekt, zijn haar bomen met gebladerte bekleed en haar inwoners verblijd.</p><hr />

<h2 class="list"><a href="../../prayer/unsorted/nl/bpn9596/">Prayer bpn9596 in Nederlands</a></h2>
<p>Zeg: Ere zij U die alle heiligen hun hulpeloosheid deed bekennen tegenover de menigvuldige openbaringen van Uw macht, en iedere Profeet zijn nietigheid deed erkennen bij de glans van Uw blijvende heerlijkheid. Ik smeek U, bij Uw Naam die de hemelpoorten heeft ontsloten en de Schare in den hoge met verrukking heeft vervuld, mij in staat te stellen U te dienen in deze Dag en mij te sterken om hetgeen Gij in Uw Boek hebt voorgeschreven na te komen.</p><hr />

<h2 class="list"><a href="../../prayer/unsorted/nl/bpn9597/">Prayer bpn9597 in Nederlands</a></h2>
<p>Geloofd zij Uw Naam, o Heer onze God! Gij zijt waarlijk de Kenner van het ongeziene. Beschik voor ons het goede naar de maat van Uw alomvattende kennis. Gij zijt de soevereine Heer, de Almachtige, de Meestgeliefde. Alle lof zij U, o Heer! Op de aangewezen dag zullen wij Uw gunst zoeken en ons volle vertrouwen stellen in U die onze Heer zijt. Verheerlijkt zijt Gij, o God! Verleen ons wat goed en betamelijk is, opdat wij niets buiten U van node zullen hebben.</p><hr />

<h2 class="list"><a href="../../prayer/unsorted/nl/bpn9598/">Prayer bpn9598 in Nederlands</a></h2>
<p>O mijn God, mijn Heer en mijn Meester! Ik heb mij losgemaakt van mijn verwanten en heb getracht door U onafhankelijk te worden van allen die op aarde verblijven en altijd bereid te zijn datgene te ontvangen wat prijzenswaardig is in Uw ogen. Schenk mij hetgeen mij onafhankelijk zal maken van alles buiten U en verleen mij een groter deel van Uw grenzeloze gunsten. Waarlijk, Gij zijt de God van overvloedige genade.</p><hr />

<h2 class="list"><a href="../../prayer/unsorted/nl/bpn9600/">Prayer bpn9600 in Nederlands</a></h2>
<p>O Gij vriendelijk Heer! Wij zijn dienaren van Uw drempel en zoeken beschutting aan Uw heilige deur. Wij zoeken geen andere bescherming dan deze steunpilaar, en wenden ons slechts tot Uw hoede voor veiligheid. Bescherm ons, zegen ons, schraag ons, maak dat wij niets dan Uw welbehagen liefhebben, slechts Uw lof zingen en de weg van waarheid volgen, dat wij zo rijk mogen worden dat wij niemand buiten U van node hebben en onze gaven uit de zee van Uw weldadigheid kunnen ontvangen, en er voortdurend naar mogen streven om Uw Zaak te verheffen en Uw lieflijke geuren wijd en zijd te verspreiden, dat wij onszelf geheel mogen vergeten en ons uitsluitend bezighouden met U, al het andere verwerpen en in U opgaan.</p><hr />

<h2 class="list"><a href="../../prayer/unsorted/nl/bpn9602/">Prayer bpn9602 in Nederlands</a></h2>
<p>*”Het bahá’í-huwelijk is de verbintenis en hartelijke genegenheid tussen twee partijen. Zij moeten echter uiterst zorgvuldig zijn en elkanders karakter leren kennen. Deze eeuwige verbintenis moet geborgd worden door een hecht verbond en moet erop gericht zijn harmonie, kameraadschap en eenheid aan te kweken en eeuwig leven te bereiken.” – Abdu’l-Baha
*De huwelijksgelofte, het vers dat zowel door de bruid als de bruidegom gezegd moet worden in aanwezigheid van ten minste twee getuigen die voor de Geestelijke Raad aanvaardbaar zijn, luidt, zoals in De Kitáb-i-Aqdas (Het Heiligste Boek) bepaald is:</p><hr />

<h2 class="list"><a href="../../prayer/unsorted/nl/bpn9603/">Prayer bpn9603 in Nederlands</a></h2>
<p>Hij is God! O weergaloos Heer! In Uw almachtige wijsheid hebt Gij de volkeren het huwelijk opgelegd, opdat de generaties elkaar zullen opvolgen in deze vergankelijke wereld en de mensen zich zolang de wereld voortduurt zullen beijveren aan de drempel van Uw één-zijn met dienstbaarheid en aanbidding, met begroeting, verering en lof. “Ik heb geesten en mensen slechts geschapen opdat zij Mij zullen aanbidden.” Huwt Gij daarom deze twee vogelen uit het nest Uwer liefde in de hemel van Uw erbarmen, en laat hen het middel worden om eeuwigdurende genade aan te trekken, opdat uit de verbintenis van deze twee zeeën van liefde een golf van tederheid aanrolle die de parelen van zuiver en edel nakomelingschap op de kust des levens werpt.</p><hr />

<h2 class="list"><a href="../../prayer/unsorted/nl/bpn9605/">Prayer bpn9605 in Nederlands</a></h2>
<p>O mijn Heer, o mijn Heer! Deze twee heldere hemellichamen zijn gehuwd in liefde tot U, verbonden in dienstbaarheid aan Uw heilige drempel, verenigd in het werken voor Uw Zaak. Maakt Gij dit huwelijk tot een doordringend licht van Uw overvloedige genade, o mijn Heer, de Albarmhartige, en een lichtstraal van Uw gaven, o Gij de Weldadige, de Immergevende, dat er takken aan deze uitmuntende boom mogen ontspringen die groen worden en gaan bloeien door de gaven die uit de wolken van Uw genade neerregenen.</p><hr />

<h2 class="list"><a href="../../prayer/unsorted/nl/bpn9606/">Prayer bpn9606 in Nederlands</a></h2>
<p>O Gij vriendelijk Heer! Van de horizon van onthechting hebt Gij zielen doen voortkomen die, als de lichtende maan, hun glans hebben verspreid over het rijk van hart en ziel, zich van de eigenschappen van de wereld van het bestaan hebben ontdaan en zich naar het koninkrijk van onsterfelijkheid hebben gespoed. Met een druppel uit de oceaan van Uw goedertierenheid hebt Gij de tuin van hun hart menigmaal bevochtigd, tot die weergaloos fris en prachtig werd.</p><hr />

<h2 class="list"><a href="../../prayer/unsorted/nl/bpn9607/">Prayer bpn9607 in Nederlands</a></h2>
<p>O Gij vriendelijk Heer! Schenk ieder van deze jonge vogels genadiglijk hemelse vleugels en geef hun geestelijke kracht, zodat zij hun vlucht nemen in deze oneindige ruimte en opwieken naar de hoogten van het Abhá-Koninkrijk. O Heer! Sterk deze tere zaailingen opdat elk een vruchtdragende boom wordt, groen en bloeiend. Schenk deze zielen de overwinning door de macht van Uw hemelse scharen, opdat zij de krachten van dwaling en onwetendheid kunnen vernietigen en de banier van kameraadschap en leiding onder de mensen kunnen ontplooien; dat zij als een vernieuwende lentebries de boom van de menselijke ziel mogen verfrissen en doen herleven, en gelijk lenteregens de weiden aldaar groen en vruchtbaar maken.</p><hr />

<h2 class="list"><a href="../../prayer/unsorted/nl/bpn9609/">Prayer bpn9609 in Nederlands</a></h2>
<p>O Heer! Laat deze jongere stralen en verleen dit arme schepsel Uw milddadigheid. Schenk hem kennis, doe zijn krachten toenemen bij het aanbreken van iedere nieuwe dag en neem hem in bescherming en waak over hem, dat hij verlost moge worden van dwaling, zich moge wijden aan het dienen van Uw Zaak, de eigenzinnigen tot gids moge zijn, de ongelukkigen leiden, de gevangenen bevrijden en de achtelozen wekken, opdat allen gezegend mogen worden met het U loven en gedenken.</p><hr />

<h2 class="list"><a href="../../prayer/unsorted/nl/bpn9610/">Prayer bpn9610 in Nederlands</a></h2>
<p>Lof en eer zij U, o Heer mijn God! Dit is een uitverkoren jong boompje dat Gij in de weiden van Uw liefde hebt geplant en met de vingers van Uw Heerschappij hebt gevoed. Gij hebt het water gegeven uit de bron van eeuwig leven die opwelt in de tuinen van Uw één-zijn, en Gij hebt de wolken van Uw tedere barmhartigheid Uw gunsten erop doen neerregenen. Het is nu volgroeid en volledig tot ontwikkeling gekomen onder de beschutting van Uw zegeningen die zichtbaar zijn in de Morgenstond van Uw goddelijk wezen.</p><hr />

<h2 class="list"><a href="../../prayer/unsorted/nl/bpn9611/">Prayer bpn9611 in Nederlands</a></h2>
<p>O Heer mijn God! Dit is een kind dat is voortgekomen uit de lendenen van een van Uw dienaren die Gij een onderscheiden staat hebt verleend in de Tafelen van Uw onherroepelijke bevel in de boeken van Uw beschikking. Ik smeek U bij Uw Naam, waardoor eenieder in staat is gesteld het doel van zijn verlangen te bereiken, te geven dat dit kind een volwassen ziel onder Uw dienaren mag worden; laat hem stralen door de kracht van Uw Naam, laat hem Uw lof verkondigen, zijn gelaat tot U keren en nader tot U komen.</p><hr />

<h2 class="list"><a href="../../prayer/unsorted/nl/bpn9612/">Prayer bpn9612 in Nederlands</a></h2>
<p>O God! Voed deze kinderen op. Deze kinderen zijn de planten van Uw boomgaard, de bloemen van Uw weide, de rozen van Uw tuin. Laat Uw regen op hen vallen en laat de Zon van Werkelijkheid op hen schijnen met Uw liefde. Laat Uw bries hen verfrissen, opdat zij worden opgeleid, groeien, tot ontwikkeling komen en zich in volkomen schoonheid ontplooien. Gij zijt de Schenker. Gij zijt de Meedogende.
(Source category: Kinderen) (Bahaiprayers.</p><hr />

<h2 class="list"><a href="../../prayer/unsorted/nl/bpn9615/">Prayer bpn9615 in Nederlands</a></h2>
<p>Hij is God! O God, mijn God! Schenk mij een zuiver hart, net als een parel.
(Source category: Kinderen) (Bahaiprayers.net ID: 9615)</p><hr />

<h2 class="list"><a href="../../prayer/unsorted/nl/bpn9617/">Prayer bpn9617 in Nederlands</a></h2>
<p>O mijn Heer! O mijn Heer! Ik ben een jong kind. Voed mij aan de borst van Uw genade, breng mij groot aan de boezem van Uw liefde, onderwijs mij in de school van Uw leiding en ontwikkel mij onder de beschutting van Uw milddadigheid. Verlos mij van het donker, maak mij een schitterend licht; bevrijd mij van verdriet, maak mij een bloem in de rozengaard; laat mij een dienaar worden aan Uw drempel en verleen mij het karakter en de aard van de rechtschapenen; maak mij een bron van goedheid voor de mensen en kroon mijn hoofd met het diadeem van eeuwig leven.</p><hr />

<h2 class="list"><a href="../../prayer/unsorted/nl/bpn9618/">Prayer bpn9618 in Nederlands</a></h2>
<p>O Weergaloos Heer! Weest Gij een schuilplaats voor dit arme kind en een vriendelijke en vergevingsgezinde Meester voor deze dwalende en ongelukkige ziel. O Heer! Hoewel wij slechts nietswaardige planten zijn, behoren wij toch tot Uw rozengaard. Hoewel wij jonge boompjes zonder blad of bloesem zijn, maken wij toch deel uit van Uw boomgaard. Voed deze plant dan met de uitstortingen uit de wolken van Uw tedere genade en verfris en sterk deze jonge boom door de levengevende adem van Uw geestelijke lente.</p><hr />

<h2 class="list"><a href="../../prayer/unsorted/nl/bpn9622/">Prayer bpn9622 in Nederlands</a></h2>
<p>Geprezen zijt Gij, o Heer mijn God! Sta genadiglijk toe dat dit kindje gevoed wordt aan de borst van Uw tedere genade en liefdevolle voorzienigheid, en gevoed wordt met de vruchten van Uw hemelse bomen. Laat hem niet aan de zorg van iemand anders dan Uzelf worden toevertrouwd, aangezien Gij hem Zelf door de kracht van Uw soevereine wil hebt geschapen en tot leven hebt geroepen. Er is geen ander God dan Gij, de Almachtige, de Alwetende.</p><hr />

<h2 class="list"><a href="../../prayer/unsorted/nl/bpn9623/">Prayer bpn9623 in Nederlands</a></h2>
<p>O Gij weergaloos Heer! Laat deze zuigeling drinken aan de borst van Uw goedertierenheid, bescherm hem in de wieg van Uw geborgenheid en bescherming, en geef dat hij wordt grootgebracht in de armen van Uw tedere genegenheid.
(Source category: Zuigelingen) (Bahaiprayers.net ID: 9623)</p><hr />

<h2 class="list"><a href="../../prayer/unsorted/nl/bpn9624/">Prayer bpn9624 in Nederlands</a></h2>
<p>O God! Breng dit kindje groot aan de boezem van Uw liefde en laaf het aan de borst van Uw voorzienigheid. Verzorg dit jonge plantje in de rozengaard van Uw liefde en help het te groeien door de regen van Uw milddadigheid. Maak het een kind van het Koninkrijk en leid het tot Uw goddelijke wereld. Gij zijt machtig en vriendelijk, en Gij zijt de Schenker, de Vrijgevige, de Heer van allesovertreffende gaven.</p><hr />

<h2 class="list"><a href="../../prayer/unsorted/nl/bpn9626/">Prayer bpn9626 in Nederlands</a></h2>
<p>In Naam van God, de Allerhoogste! Geprezen en verheerlijkt zijt Gij, Heer, Almachtig God! Gij, voor Wiens wijsheid de wijze tekort schiet en faalt, voor Wiens kennis de geleerde zijn onwetendheid bekent, voor Wiens macht de sterke zwak wordt, voor Wiens rijkdom de rijke zijn armoede betuigt, voor Wiens licht de verlichte in duisternis dwaalt, naar de tempel van Wiens kennis de kern van alle begrip zich keert en rondom het heiligdom van Wiens tegenwoordigheid de zielen van de gehele mensheid cirkelen.</p><hr />

<h2 class="list"><a href="../../prayer/unsorted/nl/bpn9627/">Prayer bpn9627 in Nederlands</a></h2>
<p>Verheerlijkt zij Uw Naam, o Heer mijn God! Gij zijt Degeen die door alle dingen wordt aanbeden en die Zelf niemand aanbidt, die de Heer is van alle dingen en niemands vazal, die alle dingen kent en door niemand wordt gekend. Gij wenste Uzelf aan de mensen kenbaar te maken; daarom deed Gij, door één woord uit Uw mond, de schepping ontstaan en vormde Gij het heelal. Er is geen ander God dan Gij, de Vormer, de Schepper, de Almachtige, de Krachtigste.</p><hr />

<h2 class="list"><a href="../../prayer/unsorted/nl/bpn9628/">Prayer bpn9628 in Nederlands</a></h2>
<p>Glorie zij U, o Heer mijn God! Ik dank U dat Gij mij in staat hebt gesteld de manifestatie van Uzelf te erkennen, en mij van Uw vijanden hebt gescheiden, en hun wandaden en verdorven werken in Uw dagen voor mij hebt blootgelegd, en mij hebt bevrijd van alle gehechtheid aan hen, en mij me geheel deed keren naar Uw genade en milddadige gaven. Ik dank U eveneens dat Gij vanuit de wolken van Uw wil tot mij hebt neergezonden hetgeen mij zo geheiligd heeft van de toespelingen van de ongelovigen en de zinspelingen van de misleiders, dat ik mijn hart stevig op U heb gericht en ben weggevlucht van hen die het licht van Uw gelaat ontkend hebben.</p><hr />

<h2 class="list"><a href="../../prayer/unsorted/nl/bpn9629/">Prayer bpn9629 in Nederlands</a></h2>
<p>Geprezen zijt Gij, o Heer mijn God! Immer wanneer ik poog U te noemen, word ik daarin belemmerd door de verhevenheid van Uw staat en de overweldigende grootheid van Uw macht. Want al zou ik U prijzen gedurende geheel Uw heerschappij en zolang Uw soevereiniteit voortduurt, dan nog zou ik bemerken dat mijn lof voor U slechts passend is voor hen die mij gelijk zijn, die zelf Uw schepselen zijn, door de kracht van Uw gebod werden gevormd en door de macht van Uw wil werden geschapen.</p><hr />

<h2 class="list"><a href="../../prayer/unsorted/nl/bpn9630/">Prayer bpn9630 in Nederlands</a></h2>
<p>O Gij, Wien te gedenken de zielsverrukking is van allen die naar U hunkeren, Wiens naam de jubelende vreugde is van allen die zich geheel aan Uw wil wijden, Wiens eer en lof wordt gekoesterd door hen die Uw hof nabij zijn, Wiens gelaat het vurige verlangen is van allen die Uw waarheid erkennen, Wiens beproeving de genezing is van hen die Uw Zaak omhelzen, Wiens bezoeking het hoogste verlangen is van hen die bevrijd zijn van alle gehechtheid aan eenieder buiten U!</p><hr />

<h2 class="list"><a href="../../prayer/unsorted/nl/bpn9631/">Prayer bpn9631 in Nederlands</a></h2>
<p>Lof zij U, o mijn God, daar Gij het gelaat van Uw dienaren naar de rechterzijde van de troon van Uw gaven hebt gekeerd en hen onthecht deed zijn van alles buiten U, opdat zij Uw oppermacht en Uw heerlijkheid zullen erkennen. Ik getuig van de kracht van Uw Zaak, de alles doordringende invloed van Uw gebod, de onveranderlijkheid van Uw wil, de oneindigheid van Uw bedoeling. Alle dingen liggen gevangen in de greep van Uw macht en de gehele schepping is armzalig tegenover de tekenen van Uw rijkdom.</p><hr />

<h2 class="list"><a href="../../prayer/unsorted/nl/bpn9632/">Prayer bpn9632 in Nederlands</a></h2>
<p>O Gij die de Heer der Heren zijt! Ik betuig dat Gij de Heer zijt van al het geschapene en de Opvoeder van alle wezens, zichtbaar en onzichtbaar. Ik getuig dat Uw macht het ganse universum omvat, dat aardse legerscharen U nooit kunnen ontstellen, noch dat de heerschappij van alle volkeren en naties U ervan kan weerhouden Uw plan uit te voeren. Ik belijd dat Gij geen andere wens hebt dan het vernieuwen van de gehele wereld, het vestigen van de eenheid van haar volkeren en de verlossing van allen die daar wonen.</p><hr />

<h2 class="list"><a href="../../prayer/unsorted/nl/bpn9633/">Prayer bpn9633 in Nederlands</a></h2>
<p>Alle majesteit en heerlijkheid, o mijn God, en alle heerschappij en licht en grootsheid en pracht zij U. Gij verleent soevereiniteit aan wie Gij wilt en onthoudt haar aan wie Gij wenst. Geen God is er dan Gij, de Albezitter, de Verhevenste. Gij zijt Degeen die uit het niets het universum en allen die er in verkeren hebt geschapen. Niets buiten Uzelf is U waardig en allen buiten U zijn als verworpenen in Uw heilige tegenwoordigheid en als niets naast de heerlijkheid van Uw eigen Wezen.</p><hr />

<h2 class="list"><a href="../../prayer/unsorted/nl/bpn9634/">Prayer bpn9634 in Nederlands</a></h2>
<p>Verheerlijkt zij Uw Naam, o Heer! Tot wie zal ik mijn toevlucht nemen terwijl Gij in waarheid mijn God en mijn beminde zijt; bij wie zal ik beschutting zoeken terwijl Gij mijn Heer en mijn bezitter zijt; naar wie zal ik vluchten terwijl Gij in waarheid mijn meester en mijn toevluchtsoord zijt; tot wie zal ik smeken terwijl Gij in waarheid mijn schat en het doel van mijn verlangen zijt; en door wie zal ik bij U pleiten terwijl Gij in waarheid mijn hoogste streven en grootste verlangen zijt?</p><hr />

<h2 class="list"><a href="../../prayer/unsorted/nl/bpn9635/">Prayer bpn9635 in Nederlands</a></h2>
<p>Ik smeek U bij de glans van het licht van Uw heerlijk gelaat, bij de majesteit van Uw aloude grootheid en bij de macht van Uw alles te boven gaande soevereiniteit, op dit ogenblik al wat goed en gepast is voor ons te beschikken en al Uw genadegiften voor ons te bestemmen. Het schenken van gaven levert U immers geen verlies op, noch vermindert het verlenen van gunsten Uw rijkdom. Verheerlijkt zijt Gij, o Heer!</p><hr />

<h2 class="list"><a href="../../prayer/unsorted/nl/bpn9637/">Prayer bpn9637 in Nederlands</a></h2>
<p>O Gij meedogend Heer, Gij die vrijgevig en bekwaam zijt! Wij zijn Uw dienaren die door Uw voorzienigheid worden beschut. Laat Uw blik van genegenheid op ons rusten. Schenk onze ogen licht, onze oren gehoor, en ons hart begrip en liefde. Breng onze ziel vreugde en geluk met Uw blijde tijdingen. O Heer! Wijs ons het pad naar Uw koninkrijk en doe ons allen herleven met de adem van de Heilige Geest.</p><hr />

<h2 class="list"><a href="../../prayer/unsorted/nl/bpn9638/">Prayer bpn9638 in Nederlands</a></h2>
<p>O Gij vriendelijk Heer! O Gij die edelmoedig en barmhartig zijt! Wij zijn dienaren van Uw drempel, bijeengebracht onder de beschuttende schaduw van Uw goddelijke eenheid. De zon van Uw barmhartigheid beschijnt allen en de wolken van Uw genade storten hun regen over allen uit. Uw gaven omvatten allen, Uw liefdevolle voorzienigheid schraagt allen, Uw bescherming beschut allen en de blik van Uw genegenheid rust op allen. O Heer! Verleen ons Uw oneindige gaven en laat het licht van Uw leiding schijnen.</p><hr />

<h2 class="list"><a href="../../prayer/unsorted/nl/bpn9639/">Prayer bpn9639 in Nederlands</a></h2>
<p>O Gij liefderijk Heer! Gij hebt de gehele mensheid geschapen uit dezelfde ouders. Gij hebt beschikt dat allen tot dezelfde familie behoren. In Uw heilige tegenwoordigheid zijn allen Uw dienaren, en de gehele mensheid wordt door Uw tabernakel beschut; allen zijn verzameld rond Uw Tafel van overvloed; allen worden verlicht met het licht van Uw voorzienigheid. O God! Gij zijt vriendelijk voor allen, Gij zorgt voor allen, beschut allen en verleent leven aan allen.</p><hr />

<h2 class="list"><a href="../../prayer/unsorted/nl/bpn9640/">Prayer bpn9640 in Nederlands</a></h2>
<p>O God, o Gij die Uw luister over de schitterende werkelijkheid der mensen hebt uitgestort, hen met het luisterrijke licht van kennis en leiding hebt beschenen, hen uit al het geschapene voor deze hemelse genade hebt uitverkoren en hebt gezorgd dat zij alle dingen bevatten, de diepste essentie ervan begrijpen en hun mysteriën onthullen door ze uit de duisternis in de zichtbare wereld te brengen! “Hij toont Zijn bijzondere genade waarlijk aan al wie Hij wil.</p><hr />

<h2 class="list"><a href="../../prayer/unsorted/nl/bpn9641/">Prayer bpn9641 in Nederlands</a></h2>
<p>Glorie zij U, o mijn God! Gij hoort Uw vurige minnaars wenen omdat zij van U gescheiden zijn, en hoort hen die U erkend hebben weeklagen vanwege hun veraf zijn van Uw tegenwoordigheid. Open voor hen de poorten van Uw genade, o mijn Heer, dat zij die met Uw toestemming en naar Uw wil kunnen binnengaan, en voor de troon van Uw majesteit mogen staan, de klank van Uw stem horen, en verlicht raken met het licht dat van Uw gelaat straalt.</p><hr />

<h2 class="list"><a href="../../prayer/unsorted/nl/bpn9642/">Prayer bpn9642 in Nederlands</a></h2>
<p>Ik ben waarlijk Uw dienaar, o mijn God, en Uw arme en Uw smekeling en Uw armzalig schepsel. Ik ben aan Uw poort gekomen en zoek Uw beschutting. Ik vind slechts voldoening in Uw liefde, slechts verrukking in het U gedenken, slechts geestdrift in gehoorzaamheid aan U, slechts vreugde in het U nabij zijn, en slechts rust in hereniging met U, terwijl ik mij er toch van bewust ben dat al het geschapene is uitgesloten van Uw verheven Essentie en de gehele schepping de toegang tot Uw diepste Zijn is ontzegd.</p><hr />

<h2 class="list"><a href="../../prayer/unsorted/nl/bpn9643/">Prayer bpn9643 in Nederlands</a></h2>
<p>O mijn God! Er is niemand dan Gij om mijn zielenleed te verzachten, en Gij zijt mijn grootste verlangen, o mijn God. Mijn hart is verknocht aan niemand buiten U en aan degenen die Gij liefhebt. Ik verklaar plechtig dat mijn leven en mijn sterven U toebehoren. Gij zijt waarlijk onvergelijkelijk en hebt geen deelgenoot. O mijn Heer! Ik smeek U mij te vergeven dat ik mij van U afgesloten heb.</p><hr />

<h2 class="list"><a href="../../prayer/unsorted/nl/bpn9644/">Prayer bpn9644 in Nederlands</a></h2>
<p>O God, mijn God, mijn Geliefde, mijn Hartsverlangen.
(Source category: Nader tot God) (Bahaiprayers.net ID: 9644)</p><hr />

<h2 class="list"><a href="../../prayer/unsorted/nl/bpn9645/">Prayer bpn9645 in Nederlands</a></h2>
<p>O Heer, mijn God en mijn schuilplaats in mijn wanhoop! Mijn schild en mijn beschutting in mijn leed! Mijn vrijplaats en mijn toevlucht in tijden van nood en in mijn eenzaamheid mijn metgezel! In mijn smart mijn trooster en in mijn verlatenheid een liefdevol vriend! Degeen die de pijn mijner droefenis wegneemt en mijn zonden verontschuldigt! Ik keer mij geheel tot U en smeek U vurig, met mijn gehele hart, verstand en tong, mij in dit tijdperk Uwer goddelijke eenheid te beschermen tegen al wat in strijd is met Uw wil, en mij te reinigen van alle smetten die mij zullen beletten onbevlekt en onbesmeurd de schaduw van de boom van Uw genade te zoeken.</p><hr />

<h2 class="list"><a href="../../prayer/unsorted/nl/bpn9647/">Prayer bpn9647 in Nederlands</a></h2>
<p>O mijn God en mijn Meester! Ik ben Uw dienaar en de zoon van Uw dienaar. Ik ben van mijn sponde verrezen in deze ochtendstond waarop de Dagster van Uw één-zijn helder schijnt vanuit de Dageraad van Uw wil en haar luister over de gehele wereld uitstort, zoals in de boeken van Uw gebod is bepaald. Ere zij U, o mijn God, dat wij tot de pracht van het licht van Uw kennis zijn ontwaakt.</p><hr />

<h2 class="list"><a href="../../prayer/unsorted/nl/bpn9648/">Prayer bpn9648 in Nederlands</a></h2>
<p>Ik ben onder Uw beschutting ontwaakt, o mijn God, en het past hem die deze beschutting zoekt binnen het heiligdom van Uw bescherming en de vesting van Uw verdediging te verwijlen. Verlicht mijn innerlijk, o mijn Heer, met de luister van de dageraad van Uw Openbaring, gelijk Gij mijn uiterlijk hebt verlicht met het morgenlicht van Uw gunst.
(Source category: Ochtend) (Bahaiprayers.net ID: 9648)</p><hr />

<h2 class="list"><a href="../../prayer/unsorted/nl/bpn9651/">Prayer bpn9651 in Nederlands</a></h2>
<p>Verheerlijkt zij Uw Naam, o mijn God, dat Gij de Dag die de Koning der Dagen is hebt geopenbaard, de Dag die Gij in Uw voortreffelijke Tafelen hebt aangekondigd aan Uw uitverkorenen en Uw profeten, de Dag waarop Gij de pracht van de glorie van al Uw namen over al het geschapene hebt uitgestort. Groot is de zegening van hem die zich tot U heeft gekeerd en Uw tegenwoordigheid heeft bereikt, en de klank van Uw stem heeft gehoord.</p><hr />

<h2 class="list"><a href="../../prayer/unsorted/nl/bpn9652/">Prayer bpn9652 in Nederlands</a></h2>
<p>Ere zij U, o Heer mijn God! Ik smeek U bij Uw Naam welke niemand naar behoren heeft erkend, en welks betekenis geen ziel heeft doorgrond; ik smeek U bij Hem die de Bron is van Uw Openbaring en de Dageraad van Uw tekenen, mijn hart tot een bewaarplaats van Uw liefde en van het U gedenken te maken. Verbind het dan met Uw grootste Oceaan, dat de levende wateren van Uw wijsheid en de kristalheldere stromen van Uw verheerlijking en lof eruit voort mogen vloeien.</p><hr />

<h2 class="list"><a href="../../prayer/unsorted/nl/bpn9654/">Prayer bpn9654 in Nederlands</a></h2>
<p>O God, Gij die de Auteur van alle Manifestaties zijt, de Bron aller bronnen, de Wel aller openbaringen en de Oorsprong aller lichten! Ik betuig dat door Uw Naam de hemel van begrip werd getooid, en de oceaan van woorden is aangezwollen, en de beschikkingen van Uw voorzienigheid aan de volgelingen van alle religies zijn verkondigd. Ik smeek U mij zo te verrijken dat alles buiten U overbodig wordt en ik onafhankelijk van eenieder buiten Uzelf word.</p><hr />

<h2 class="list"><a href="../../prayer/unsorted/nl/bpn9655/">Prayer bpn9655 in Nederlands</a></h2>
<p>Zeg: Verheerlijkt zij Uw Naam, o Heer mijn God! Ik smeek U bij Uw Naam waardoor de pracht van het licht van wijsheid luisterrijk heeft geschenen toen de hemelen van goddelijke uiting onder de mensheid in beweging zijn gebracht, om mij genadiglijk te helpen door Uw hemelse bevestiging en mij in staat te stellen Uw Naam onder Uw dienaren te verheerlijken. O Heer! Tot U heb ik mijn gelaat gekeerd, onthecht van alles buiten U, en ik houd mij vast aan de zoom van de mantel van Uw veelvuldige zegeningen.</p><hr />

<h2 class="list"><a href="../../prayer/unsorted/nl/bpn9656/">Prayer bpn9656 in Nederlands</a></h2>
<p>Verheerlijkt zij Uw Naam, o mijn God! Nu Gij mij deze waarheid hebt doen verstaan, smeek ik U bij Uw Naam welke geen perkament kan vermelden, geen hart zich kan voorstellen en geen tong kan uiten – een Naam die verborgen zal blijven zolang Uw eigen Essentie verborgen is en verheerlijkt zal worden zolang Uw eigen Wezen geprezen wordt – om de vaandels van Uw onbetwiste oppermacht en zegepraal te ontplooien aleer het jaar ten einde neigt, zodat de gehele schepping worde verrijkt door Uw rijkdom en worde verheven door de veredelende invloed van Uw alles te boven gaande soevereiniteit, en allen zullen opstaan om Uw Zaak te bevorderen.</p><hr />

<h2 class="list"><a href="../../prayer/unsorted/nl/bpn9657/">Prayer bpn9657 in Nederlands</a></h2>
<p>Duisternis omringt ieder land, o mijn God, en doet de meesten Uwer dienaren beven. Ik smeek U, bij Uw Allergrootste Naam, in iedere stad nieuwe schepselen te doen opstaan die zich tot U zullen keren en U onder Uw dienaren zullen gedenken, die krachtens hun woorden en wijsheid het vaandel van Uw zege zullen ontplooien en die zich zullen losmaken van al het geschapene. Machtig zijt Gij te doen naar Uw behagen.</p><hr />

<h2 class="list"><a href="../../prayer/unsorted/nl/bpn9658/">Prayer bpn9658 in Nederlands</a></h2>
<p>Verheerlijkt zij Uw Naam, o mijn God! Ik betuig dat als Uw dienaren zich tot U zouden keren met de ogen waarmee Gij hen hebt geschapen en met de oren waarmee Gij hen hebt begiftigd, zij allen meegesleept zouden worden door een enkel woord neergezonden vanuit de rechterzijde van de troon van Uw majesteit. Dat woord alleen al zou voldoende zijn om hun gelaat te verhelderen, hun hart gerust te stellen en hun ziel te doen opwieken naar de sferen van Uw grote heerlijkheid en zich te verheffen tot de hemel van Uw oppermacht.</p><hr />

<h2 class="list"><a href="../../prayer/unsorted/nl/bpn9659/">Prayer bpn9659 in Nederlands</a></h2>
<p>Ik smeek U, o mijn God, bij Uw kracht en Uw macht en Uw soevereiniteit, die allen die in Uw hemel en op Uw aarde zijn omvatten, Uw dienaren deze stralende Weg en dit rechte Pad bekend te maken, dat zij Uw eenheid en Uw één-zijn mogen erkennen met een zekerheid die niet door de nutteloze verbeelding der twijfelaars zal worden verzwakt noch door de ijdele hersenschimmen der eigenzinnigen zal worden verduisterd.</p><hr />

<h2 class="list"><a href="../../prayer/unsorted/nl/bpn9660/">Prayer bpn9660 in Nederlands</a></h2>
<p>Zeg: O God, mijn God! Gij ziet mij rond Uw Wil cirkelen met mijn ogen gericht op de horizon van Uw genade, vurig verlangend naar de openbaring van de schitterende pracht van de zon Uwer gunsten. Ik smeek U, o Gij Geliefde van ieder begrijpend hart en het verlangen van hen die U nabij zijn, te geven dat Uw geliefden geheel onthecht raken van hun eigen neigingen en vasthouden aan wat U behaagt.</p><hr />

<h2 class="list"><a href="../../prayer/unsorted/nl/bpn9661/">Prayer bpn9661 in Nederlands</a></h2>
<p>O mijn God, helpt Gij Uw dienaar het Woord te verheffen, wat nutteloos en onwaar is te weerleggen, de waarheid vast te stellen, de heilige verzen wijd en zijd bekend te maken, de pracht ervan te onthullen en het morgenlicht in het hart van de rechtvaardigen te doen opkomen. Gij zijt waarlijk de Edelmoedige, de Vergevende.
(Source category: Onderricht) (Bahaiprayers.net ID: 9661)</p><hr />

<h2 class="list"><a href="../../prayer/unsorted/nl/bpn9662/">Prayer bpn9662 in Nederlands</a></h2>
<p>O God, mijn God! Helpt Gij Uw vertrouwde dienaren een liefdevol en warm hart te hebben. Help hen het licht van leiding dat van de Scharen in den hoge komt in alle landen der aarde te verspreiden. Waarlijk, Gij zijt de Sterke, de Krachtige, de Machtige, de Albeheerser, de Immerschenkende. Waarlijk, Gij zijt de Edelmoedige, de Zachtzinnige, de Liefderijke, de Milddadigste.
(Source category: Onderricht) (Bahaiprayers.net ID: 9662)</p><hr />

<h2 class="list"><a href="../../prayer/unsorted/nl/bpn9664/">Prayer bpn9664 in Nederlands</a></h2>
<p>Gij weet, o God, en zijt mij tot getuige dat ik geen ander verlangen in mijn hart heb dan Uw welbehagen te verwerven, bevestigd te worden in dienstbaarheid aan U, mij te wijden aan het U dienen, te werken in Uw grote wijngaard en alles te offeren op Uw pad. Gij zijt de Alwetende en de Alziende. Ik heb geen andere wens in mijn liefde voor U dan mijn schreden naar de bergen en de woestijnen te richten om de komst van Uw Koninkrijk luide te verkondigen en Uw roep onder alle mensen aan te heffen.</p><hr />

<h2 class="list"><a href="../../prayer/unsorted/nl/bpn9666/">Prayer bpn9666 in Nederlands</a></h2>
<p>##Geopenbaard aan de bahá’ís van de Verenigde Staten en Canada
*Laat eenieder die zich op onderrichtsreis begeeft tijdens zijn reizen in vreemde landen dit gebed dag en nacht reciteren:
O God, mijn God! Gij ziet mij in vervoering, en aangetrokken tot Uw glorierijke koninkrijk, ontvlamd met het vuur van Uw liefde onder de mensen, een heraut van Uw koninkrijk in deze uitgestrekte landen, onthecht van alles buiten U, in vol vertrouwen op U, rust en gemak verzakend, ver van mijn geboorteplaats, een zwerver in deze gebieden, een ter aarde gevallen vreemdeling, ootmoedig aan Uw verheven drempel, onderworpen aan de hemel van Uw almachtige heerlijkheid, U smekend in het holst van de nacht en bij het aanbreken van de dag, U biddend en aanroepend in de ochtend en de avond, mij genadiglijk bij te staan om Uw Zaak te dienen, Uw leringen wijd en zijd te verbreiden en Uw Woord in het gehele Oosten en Westen te verheerlijken.</p><hr />

<h2 class="list"><a href="../../prayer/unsorted/nl/bpn9667/">Prayer bpn9667 in Nederlands</a></h2>
<p>##Geopenbaard aan de bahá’ís van de Verenigde Staten en Canada
*Laat al wie naar verschillende gebieden reist om te onderrichten, deze smeekbede aandachtig lezen in bergen en woestijnen, te land en ter zee:
O God! O God! Gij ziet hoe zwak, deemoedig en nederig ik ben ten overstaan van Uw schepselen; niettemin verlaat ik mij op U en ben ik opgestaan om Uw leringen te verspreiden onder Uw sterke dienaren, in vertrouwen op Uw kracht en macht.</p><hr />

<h2 class="list"><a href="../../prayer/unsorted/nl/bpn9668/">Prayer bpn9668 in Nederlands</a></h2>
<p>##Geopenbaard aan de bahá’ís van de Verenigde Staten en Canada
O God, mijn God! Gij ziet hoe diepe duisternis ieder gebied omringt, hoe alle landen branden met het vuur van tweedracht, en de brand van oorlog en slachting in het Oosten en in het Westen woedt. Er vloeit bloed, de grond is met lijken bedekt en er liggen afgehouwen hoofden in het stof van het slagveld. O Heer! Heb medelijden met deze onwetenden, zie op hen neer met de blik van vergeving en gratie.</p><hr />

<h2 class="list"><a href="../../prayer/unsorted/nl/bpn9669/">Prayer bpn9669 in Nederlands</a></h2>
<p>##Geopenbaard aan de bahá’ís van de noordoostelijke staten.
*De volgende smeekbede moeten de leraren en de vrienden dagelijks lezen:
O Gij vriendelijk Heer! Lof zij U dat Gij ons de weg van leiding hebt gewezen, de deuren van het koninkrijk hebt geopend en Uzelf hebt geopenbaard door de Zon van Werkelijkheid. De blinden hebt Gij zicht gegeven; de doven hebt Gij gehoor verleend; Gij hebt de doden doen herleven; Gij hebt de armen verrijkt; Gij hebt de verdoolden de weg gewezen; Gij hebt degenen met dorstende lippen naar de bron van leiding gevoerd; Gij hebt de dorstige vis vergund de oceaan van werkelijkheid te bereiken; en Gij hebt de dolende vogels naar de rozentuin van genade genood.</p><hr />

<h2 class="list"><a href="../../prayer/unsorted/nl/bpn9671/">Prayer bpn9671 in Nederlands</a></h2>
<p>##Geopenbaard aan de bahá’ís in de centraal gelegen staten
*Laat de verspreiders van de geuren Gods dit gebed iedere ochtend zeggen:
O Heer, mijn God! Lof en dankzegging zij U, want Gij hebt mij geleid naar de heirweg van het koninkrijk, mij toegestaan dit rechte en verreikende pad te bewandelen, mijn oog verhelderd door het aanschouwen van de pracht van Uw Licht, mijn oor doen luisteren naar de melodieën van de vogels van heiligheid uit het koninkrijk van mysteriën en mijn hart aangetrokken met Uw liefde onder de rechtvaardigen.</p><hr />

<h2 class="list"><a href="../../prayer/unsorted/nl/bpn9672/">Prayer bpn9672 in Nederlands</a></h2>
<p>##Geopenbaard aan de bahá’ís van de westelijke staten
*De volgende bede moet […] iedere dag gelezen worden:
O God! O God! Deze vogel is vleugellam en zijn vlucht is moeizaam - sta hem bij, opdat hij naar de top van voorspoed en behoud mag vliegen, door de onbegrensde ruimte mag wieken in uiterste vreugde en geluk, zijn melodie uit Uw allerhoogste Naam in alle gebieden mag aanheffen, de oren mag verblijden met deze roep en de ogen mag verhelderen bij de aanblik van de tekenen van leiding.</p><hr />

<h2 class="list"><a href="../../prayer/unsorted/nl/bpn9674/">Prayer bpn9674 in Nederlands</a></h2>
<p>##Geopenbaard aan de bahá’ís van Canada
*De verbreiders van de geuren Gods dienen dit gebed iedere morgen te reciteren:
O God, mijn God! Gij ziet deze zwakke smeken om hemelse kracht, deze arme hunkeren naar Uw goddelijke schatten, deze dorstige verlangen naar de bron van eeuwig leven, deze gekwelde smachten naar Uw beloofde genezing door Uw grenzeloze barmhartigheid die Gij hebt bestemd voor Uw uitverkoren dienaren in Uw koninkrijk in den hoge.</p><hr />

<h2 class="list"><a href="../../prayer/unsorted/nl/bpn9676/">Prayer bpn9676 in Nederlands</a></h2>
<p>Verheerlijkt zijt Gij, o mijn God! Ik breng U dank dat Gij Degeen die het ochtendgloren is van Uw erbarmen, de dageraadsplaats van Uw genade en de schatkamer van Uw Zaak, aan mij bekend hebt gemaakt. Ik smeek U bij Uw Naam waardoor het gelaat van hen die U nabij zijn is verbleekt, en het hart van hen die U zijn toegewijd zijn vlucht naar U heeft genomen, te geven dat ik altijd en onder alle omstandigheden Uw koord mag grijpen en verlost mag zijn van alle gehechtheid aan iemand buiten U, en mijn ogen gericht mag houden op de horizon van Uw Openbaring en mag volbrengen hetgeen Gij mij in Uw Tafelen hebt voorgeschreven.</p><hr />

<h2 class="list"><a href="../../prayer/unsorted/nl/bpn9677/">Prayer bpn9677 in Nederlands</a></h2>
<p>Geloofd zij Uw Naam, o mijn God! Ik smeek U bij de geuren van het gewaad van Uw genade, die op Uw bevel en in overeenstemming met Uw wens over de gehele schepping werden verspreid, en bij de Dagster van Uw wil die door de kracht van Uw macht en Uw soevereiniteit helder aan de horizon van Uw genade schijnt, om elke ijdele waan en nutteloze verbeelding uit mijn hart te wissen, opdat ik mij met al mijn genegenheid tot U mag keren, o Gij Heer van de gehele mensheid!</p><hr />

<h2 class="list"><a href="../../prayer/unsorted/nl/bpn9682/">Prayer bpn9682 in Nederlands</a></h2>
<p>O Heer! Bij U zoek ik mijn toevlucht en naar al Uw tekenen richt ik mijn hart. O Heer! Op reis of thuis, tijdens mijn bezigheden of op mijn werk, vertrouw ik geheel op U. Verleen mij dan Uw toereikende hulp zodat ik onafhankelijk van alle dingen word, o Gij die onovertroffen zijt in Uw barmhartigheid! Schenk mij mijn deel naar Uw behagen, o Heer, en laat mij tevreden zijn met al hetgeen Gij voor mij hebt bestemd.</p><hr />

<h2 class="list"><a href="../../prayer/unsorted/nl/bpn9684/">Prayer bpn9684 in Nederlands</a></h2>
<p>O God, mijn God! Gij zijt mijn hoop en mijn geliefde, mijn hoogste doel en verlangen! Met grote nederigheid en algehele toewijding smeek ik U mij tot een minaret van Uw liefde in Uw gebied te maken, een lamp van Uw kennis onder Uw schepselen en een vaandel van goddelijke milddadigheid in Uw koninkrijk. Reken mij tot diegenen onder Uw dienaren die zich hebben onthecht van alles buiten U, zich hebben gelouterd van de vergankelijkheden van deze wereld en zich hebben verlost van de influisteringen van hen die waanideeën verkondigen.</p><hr />

<h2 class="list"><a href="../../prayer/unsorted/nl/bpn9685/">Prayer bpn9685 in Nederlands</a></h2>
<p>O God, mijn God! Schenk voor mij de kelk van onthechting van alle dingen vol, en verblijd mij te midden van Uw pracht en Uw gaven met de wijn van het U liefhebben. Bevrijd mij van de aanvallen van hartstocht en begeerte, ontdoe mij van de boeien van dit ondermaanse, voer mij in verrukking naar Uw hemels rijk en verkwik mij met de ademtochten van Uw heiligheid te midden van de dienaressen.</p><hr />

<h2 class="list"><a href="../../prayer/unsorted/nl/bpn9687/">Prayer bpn9687 in Nederlands</a></h2>
<p>#Algemene gebeden voor overledenen
Glorie zij U, o Heer mijn God! Verneder niet degeen die Gij door Uw eeuwigdurende soevereiniteit hebt verheven, en verwijder niet degeen die Gij de tabernakel van Uw eeuwigheid hebt doen ingaan ver van U. Wilt Gij hem verwerpen, o mijn God, die Gij hebt beschut met Uw heerschappij, en wilt Gij hem die Gij tot schuilplaats zijt geweest afwijzen, o mijn Verlangen? Kunt Gij hem verlagen die Gij verheven hebt, of hem vergeten die Gij in staat stelde U te gedenken?</p><hr />

<h2 class="list"><a href="../../prayer/unsorted/nl/bpn9688/">Prayer bpn9688 in Nederlands</a></h2>
<p>Hij is God, verheven is Hij, de Heer van goedertierenheid en milddadigheid! Verheerlijkt zijt Gij, o mijn God, de Almachtige Heer. Ik getuig van Uw almacht en Uw macht, Uw soevereiniteit en Uw goedertierenheid, Uw genade en Uw kracht, het één-zijn van Uw Wezen en de eenheid van Uw Essentie, Uw heiligheid en Uw verheven-zijn boven deze wereld en al wat zich daarin bevindt. O mijn God! Gij ziet mij, onthecht van alles buiten U, mij vasthoudend aan U en mij kerend naar de oceaan van Uw milddadigheid, naar de hemel van Uw gunst, naar de dagster van Uw genade.</p><hr />

<h2 class="list"><a href="../../prayer/unsorted/nl/bpn9689/">Prayer bpn9689 in Nederlands</a></h2>
<p>Vergun, o mijn Heer, dat zij die naar U zijn opgestegen zich naar Hem die de verhevenste Metgezel is mogen begeven, en onder de schaduw van de tabernakel van Uw majesteit en het heiligdom van Uw heerlijkheid mogen verblijven. Besprenkel hen, o mijn Heer, uit de oceaan van Uw vergeving met hetgeen hen waardig zal maken om zolang Uw oppermacht voortduurt in Uw verhevenste Koninkrijk en Uw allerhoogste gebied te verblijven.</p><hr />

<h2 class="list"><a href="../../prayer/unsorted/nl/bpn9690/">Prayer bpn9690 in Nederlands</a></h2>
<p>O God, mijn God! Gij hebt aan mijn handen een pand van U toevertrouwd en hebt het thans naar Uw wil en welbehagen tot U teruggeroepen. Het is niet aan mij, Uw dienares, om te zeggen: vanwaar komt dit tot mij of waarom is dit geschied, daar Gij verheerlijkt zijt in al Uw daden, en Uw gebod gehoorzaamd dient te worden. Uw dienares, o mijn Heer, heeft haar hoop op Uw genade en milddadigheid gevestigd.</p><hr />

<h2 class="list"><a href="../../prayer/unsorted/nl/bpn9692/">Prayer bpn9692 in Nederlands</a></h2>
<p>O mijn God! O mijn God! Waarlijk, Uw dienaar, deemoedig voor de majesteit van Uw goddelijke oppermacht, nederig aan de deur van Uw één-zijn, heeft in U en in Uw verzen geloofd, heeft getuigd van Uw woord, is aangestoken met het vuur van Uw liefde, is gedompeld in de diepten van de oceaan van Uw kennis, is aangetrokken door Uw bries, vertrouwt op U, heeft zijn gelaat naar U gewend, heeft zijn smeekbeden aan U opgedragen, en is overtuigd van Uw gratie en vergeving.</p><hr />

<h2 class="list"><a href="../../prayer/unsorted/nl/bpn9693/">Prayer bpn9693 in Nederlands</a></h2>
<p>O Gij vergevingsgezinde Heer! Hoewel sommige zielen de dagen van hun leven in onwetendheid hebben doorgebracht en vervreemd en opstandig werden, kunnen allen die in zonde gevangen zijn toch bevrijd worden met één golf van de oceaan Uwer vergeving. Al wie Gij wilt maakt Gij tot vertrouweling en al wie niet door U is uitverkoren wordt als overtreder gezien. Indien Gij ons naar Uw gerechtigheid zou behandelen, waren wij allen slechts zondaars en verdienden wij het van U uitgesloten te worden, doch indien Gij erbarmen zou betonen dan zou elke zondaar zuiver worden en elke vreemdeling een vriend.</p><hr />

<h2 class="list"><a href="../../prayer/unsorted/nl/bpn9694/">Prayer bpn9694 in Nederlands</a></h2>
<p>#Voor overleden vrouwen
O mijn God, o Gij die de zonden vergeeft en kwellingen verdrijft! O Gij die de Verontschuldiger zijt, de Barmhartige! Ik hef mijn smekende handen naar U, en smeek het hof van Uw Goddelijke Essentie in tranen om Uw dienares die naar de zetel van waarheid is opgestegen te vergeven door Uw genade en goedertierenheid. O Heer, laat de wolken van Uw gunst en genadegaven haar beschutten, dompel haar in de oceaan van Uw vergeving en gratie, en laat haar die geheiligde verblijfplaats, Uw hemelse Paradijs, betreden.</p><hr />

<h2 class="list"><a href="../../prayer/unsorted/nl/bpn9695/">Prayer bpn9695 in Nederlands</a></h2>
<p>O Heer, o Gij Wiens barmhartigheid allen omvat, Wiens vergeving alles overtreft, Wiens milddadigheid onovertroffen is, Wiens vergiffenis en edelmoedigheid alomvattend zijn en het licht van Wiens vergeving over de gehele wereld wordt verspreid! O, Heer van glorie! Ik smeek U vurig en met tranen in de ogen om Uw dienares die tot U is opgestegen te bezien met het oog van Uw barmhartigheid. Kleed haar met de mantel van Uw genade die schittert met de sierselen van het hemelse Paradijs, en verlicht haar gelaat met het licht van Uw barmhartigheid en mededogen terwijl Gij haar beschutting biedt onder de boom van Uw één-zijn.</p><hr />

<h2 class="list"><a href="../../prayer/unsorted/nl/bpn9696/">Prayer bpn9696 in Nederlands</a></h2>
<p>O Gij vriendelijk Heer! Deze innig gekoesterde dienares werd tot U aangetrokken, en verlangde er door overdenking en inzicht naar om Uw tegenwoordigheid te bereiken en Uw rijken te betreden. Met tranen in de ogen vestigde zij haar blik op het Koninkrijk van mysteriën. Vele nachten bracht zij door in diepe verbondenheid met U, en vele dagen leefde zij met het U innig gedenken. Elke morgenstond was zij U indachtig, en elke avond richtte zij haar gedachten op U.</p><hr />

<h2 class="list"><a href="../../prayer/unsorted/nl/bpn9698/">Prayer bpn9698 in Nederlands</a></h2>
<p>Glorie zij U, o Heer mijn God! Maak de rivieren van Uw soevereine macht zichtbaar, opdat de wateren van Uw Eenheid de diepste werkelijkheid aller dingen mogen doorstromen, op zulk een wijze dat de banier van Uw onfeilbare leiding geheven wordt in het koninkrijk van Uw gebod, en de sterren van Uw goddelijke luister helder mogen schijnen aan de hemel van Uw majesteit. Machtig zijt Gij te doen naar Uw behagen.</p><hr />

<h2 class="list"><a href="../../prayer/unsorted/nl/bpn9699/">Prayer bpn9699 in Nederlands</a></h2>
<p>O God, mijn God, laat mij niet afgehouden worden van de hemel van Uw gunsten en de Dagster van Uw gaven. Ik smeek U bij dat Woord waarmee Gij al het zichtbare en onzichtbare hebt onderworpen om mij bij te staan en Uw uitverkorenen bij te staan om datgene te volbrengen wat Uw Zaak onder Uw dienaren en in al Uw gebieden zal verheffen. Beschik dan voor mij al het goede dat Gij in Uw Boek hebt neergezonden.</p><hr />

<h2 class="list"><a href="../../prayer/unsorted/nl/bpn9700/">Prayer bpn9700 in Nederlands</a></h2>
<p>Glorie zij U, o Heer, Gij die al het geschapene tot leven hebt gewekt door de kracht van Uw bevel. O Heer! Sta diegenen bij die van alles buiten U afstand hebben genomen, en schenk hun een klinkende overwinning. Zend de scharen der engelen van hemel en aarde en al wat daartussen is op hen neer, o Heer, om Uw dienaren te helpen, om hen bij te staan en te sterken, om hen succesvol te laten zijn, om hen te schragen, om hen met glorie te bekleden, om hen te verheffen en eer te verlenen, om hen te verrijken en te laten zegevieren met een wondere zege.</p><hr />

<h2 class="list"><a href="../../prayer/unsorted/nl/bpn9703/">Prayer bpn9703 in Nederlands</a></h2>
<p>O Heer! Geef dat alle volkeren der aarde toegang tot het paradijs van Uw Geloof verkrijgen, opdat geen enkel schepsel buiten de grenzen van Uw welbehagen blijve. Sinds onheuglijke tijden waart Gij machtig te doen naar Uw behagen en verheven boven al wat Gij wenst.
(Source category: Overwinning van de Zaak) (Bahaiprayers.net ID: 9703)</p><hr />

<h2 class="list"><a href="../../prayer/unsorted/nl/bpn9706/">Prayer bpn9706 in Nederlands</a></h2>
<p>Ik verheerlijk Uw Naam, o mijn God, en betuig U dank, o mijn verlangen, daar Gij mij in staat hebt gesteld Uw rechte Pad duidelijk waar te nemen, Uw Grote Aankondiging voor mijn ogen hebt onthuld en mij hebt geholpen mijn gelaat te keren naar de Dageraad van Uw Openbaring en de Bron van Uw Zaak, terwijl Uw dienaren en Uw volk zich van U hebben afgewend. Ik smeek U, o Heer van het Koninkrijk van eeuwigheid, bij het doordringende geluid van de Pen van Heerlijkheid en bij het vlammende vuur dat luide roept vanuit de groene Boom, en bij de Ark die gij in het bijzonder uitverkoren hebt voor het volk van Bahá, te geven dat ik standvastig mag blijven in mijn liefde voor U, tevreden mag zijn met al hetgeen Gij voor mij hebt voorgeschreven in Uw Boek, en stevig mag staan in dienstbaarheid aan U en aan Uw geliefden.</p><hr />

<h2 class="list"><a href="../../prayer/unsorted/nl/bpn9707/">Prayer bpn9707 in Nederlands</a></h2>
<p>O Gij, Wiens nabijheid mijn wens is, Wiens aanwezigheid mijn hoop, Wiens gedenken mijn verlangen is, Wiens hof van heerlijkheid mijn doel, Wiens verblijf mijn oogmerk is, Wiens naam mijn genezing, Wiens liefde mijn hart doet stralen en Wien te dienen mijn hoogste streven is! Ik smeek U bij Uw Naam, waardoor Gij hen die U erkennen in staat hebt gesteld hun vlucht te nemen naar de verhevenste hoogten van het U kennen en hen die U toegewijd aanbidden hebt bekrachtigd zich tot de tuin van het hof van Uw heilige gunsten te verheffen, mij te helpen mijn gelaat naar Uw gelaat te keren, mijn ogen op U te vestigen en van Uw heerlijkheid te gewagen.</p><hr />

<h2 class="list"><a href="../../prayer/unsorted/nl/bpn9708/">Prayer bpn9708 in Nederlands</a></h2>
<p>O God, mijn God! Ik keer mij berouwvol tot U, en Gij zijt waarlijk de Vergevende, de Meedogende. O God, mijn God! Ik ben tot U weergekeerd, en Gij zijt waarlijk de Immervergevende, de Genadige. O God, mijn God! Ik klem mij aan het koord van Uw milddadigheid, en bij U is de onuitputtelijke bron van al hetgeen in de hemel en op aarde is. O God, mijn God! Ik heb mij tot U gehaast, en Gij zijt waarlijk de Vergevende, de Heer van overvloedige genade.</p><hr />

<h2 class="list"><a href="../../prayer/unsorted/nl/bpn9709/">Prayer bpn9709 in Nederlands</a></h2>
<p>Geprezen zijt Gij, o mijn Heer, dat Gij mij in staat hebt gesteld de Manifestatie van Uw eigen Wezen te erkennen en mij hebt bijgestaan mijn hart te richten naar het hof van Uw tegenwoordigheid, het voorwerp van aanbidding van mijn ziel. Ik smeek U, bij Uw Naam die de hemelen en de aarde vaneen deed scheuren, voor mij te beschikken wat Gij hebt beschikt voor hen die zich van alles buiten U hebben afgekeerd en zich vastberaden op U verlaten.</p><hr />

<h2 class="list"><a href="../../prayer/unsorted/nl/bpn9711/">Prayer bpn9711 in Nederlands</a></h2>
<p>Geloofd en verheerlijkt zijt Gij, o God! Vergun dat de dag dat Uw heilige tegenwoordigheid bereikt wordt snel naderbij komt. Verblijd ons gemoed met de kracht van Uw liefde en goedertierenheid, en maak ons standvastig opdat wij bereid zijn ons te onderwerpen aan Uw wil en Uw gebod. Waarlijk, Uw kennis omvat alle dingen die Gij geschapen hebt of nog zult scheppen, en Uw hemelse macht overstijgt al hetgeen Gij tot leven hebt geroepen of nog zult roepen.</p><hr />

<h2 class="list"><a href="../../prayer/unsorted/nl/bpn9712/">Prayer bpn9712 in Nederlands</a></h2>
<p>O mijn God, o mijn Heer, o mijn Meester! Ik smeek U mij te vergeven voor het zoeken naar enig genoegen buiten Uw liefde, enige troost buiten het U nabij zijn, enige vreugde buiten Uw welbehagen of enig ander bestaan dan omgang met U.
(Source category: Standvastigheid) (Bahaiprayers.net ID: 9712)</p><hr />

<h2 class="list"><a href="../../prayer/unsorted/nl/bpn9717/">Prayer bpn9717 in Nederlands</a></h2>
<p>Maak onze schreden op Uw weg krachtig, o Heer, en sterk ons hart in gehoorzaamheid aan U. Keer ons gelaat naar de schoonheid van Uw één-zijn en verblijd ons gemoed met de tekenen van Uw goddelijke eenheid. Tooi ons lichaam met de mantel van Uw milddadigheid, neem de sluier van zonde weg van onze ogen en geef ons de kelk van Uw genade, opdat alle schepselen bij het aanschouwen van Uw grootheid uit het diepst van hun wezen Uw lof zingen.</p><hr />

<h2 class="list"><a href="../../prayer/unsorted/nl/bpn9719/">Prayer bpn9719 in Nederlands</a></h2>
<p>O mijn Heer en mijn hoop! Helpt Gij Uw geliefden standvastig te zijn in Uw machtig Verbond, trouw te blijven aan Uw onmiskenbare Zaak en de geboden uit te voeren die Gij in Uw stralende Boek voor hen hebt beschikt, opdat zij banieren van leiding en lampen van de Schare in den hoge mogen worden, bronnen van Uw oneindige wijsheid, en sterren die vanuit het hemelse firmament het juiste pad aangeven.</p><hr />

<h2 class="list"><a href="../../prayer/unsorted/nl/bpn9722/">Prayer bpn9722 in Nederlands</a></h2>
<p>Verheerlijkt zij Uw Naam, o mijn God en de God aller dingen, mijn glorie en de Glorie aller dingen, mijn verlangen en het Verlangen aller dingen, mijn kracht en de Kracht aller dingen, mijn koning en de Koning aller dingen, mijn bezitter en de Bezitter aller dingen, mijn doel en het Doel aller dingen, mijn drijfveer en de Drijfveer aller dingen! Ik smeek U, laat mij niet van de oceaan van Uw tedere barmhartigheid worden weerhouden, of ver van de kusten van Uw nabijheid zijn.</p><hr />

<h2 class="list"><a href="../../prayer/unsorted/nl/bpn9724/">Prayer bpn9724 in Nederlands</a></h2>
<p>Ere zij U, o Heer. Vergeef ons onze zonden, heb erbarmen met ons en laat ons tot U terugkeren. Laat ons op niets buiten U vertrouwen, en verleen ons, door Uw milddadigheid, hetgeen Gij liefhebt en wenst en U wel voegt. Verhef de staat van hen die werkelijk geloven, en vergeef hen met Uw genadige vergiffenis. Waarlijk, Gij zijt de Helper in nood, de Bij-zich-bestaande.
(Source category: Vergeving) (Bahaiprayers.net ID: 9724)</p><hr />

<h2 class="list"><a href="../../prayer/unsorted/nl/bpn9726/">Prayer bpn9726 in Nederlands</a></h2>
<p>Glorie zij U, o God. Hoe kan ik U noemen terwijl Gij toch geheiligd zijt van de lof der gehele mensheid. Verheerlijkt zij Uw Naam, o God, Gij zijt de Koning, de Eeuwige Waarheid; Gij kent de hemelen en de aarde, en tot U moeten allen wederkeren. Gij hebt Uw goddelijk beschikte Openbaring neergezonden naar een duidelijke maat. Geprezen zijt Gij, o Heer! Naar Uw bevel doet Gij wie Gij wilt zegevieren door de scharen van hemel en aarde en al wat daartussen is.</p><hr />

<h2 class="list"><a href="../../prayer/unsorted/nl/bpn9728/">Prayer bpn9728 in Nederlands</a></h2>
<p>O Gij vergevingsgezinde Heer! Gij zijt een schuilplaats voor al deze dienaren van U. Gij kent de geheimen en zijt op de hoogte van alle dingen. Wij zijn allen hulpeloos, en Gij zijt de Machtige, de Almogende. Wij zijn allen zondaars, en Gij zijt Degeen die zonden vergeeft, de Barmhartige, de Meedogende. O Heer! Zie niet naar onze tekortkomingen. Handel met ons naar Uw genade en milddadigheid. Onze tekortkomingen zijn menigvuldig, doch de oceaan van Uw vergeving is grenzeloos.</p><hr />

<h2 class="list"><a href="../../prayer/unsorted/nl/bpn9730/">Prayer bpn9730 in Nederlands</a></h2>
<p>Glorie zij U, o mijn God! Mijn gelaat is naar Uw gelaat gekeerd, en mijn gelaat is waarlijk Uw gelaat, en mijn roep is Uw roep, en mijn openbaring Uw Openbaring, en mijn zelf Uw Zelf, en mijn zaak Uw Zaak, en mijn bevel Uw bevel, en mijn wezen Uw Wezen, en mijn soevereiniteit Uw soevereiniteit, en mijn glorie Uw glorie, en mijn kracht Uw kracht. Ik smeek U, o Gij Vormer der natiën en de Koning der eeuwigheid, Uw dienaressen binnen de tabernakel van Uw kuisheid te beschutten, en hun daden die Uw dagen onwaardig zijn ongedaan te maken.</p><hr />

<h2 class="list"><a href="../../prayer/unsorted/nl/bpn9733/">Prayer bpn9733 in Nederlands</a></h2>
<p>Gij ziet, o mijn God, hoe de wandaden van diegenen Uwer schepselen die U de rug hebben toegekeerd tussen Hem in wie Uw Godheid zichtbaar is en Uw dienaren zijn gekomen. Zend tot hen neder, o mijn Heer, datgene waardoor zij zich slechts met elkanders zaken inlaten. Laat hun geweld dan tot henzelf beperkt blijven, zodat het gebied en zij die daar wonen rust mogen vinden. Een van Uw dienaressen, o mijn Heer, heeft Uw gelaat gezocht en haar vlucht genomen tot de sferen van Uw welbehagen.</p><hr />

<h2 class="list"><a href="../../prayer/unsorted/nl/bpn9734/">Prayer bpn9734 in Nederlands</a></h2>
<p>Mijn Heer! Mijn Heer! Ik loof U en ik dank U voor datgene waarmee Gij Uw nederige dienares, Uw slavin die tot U bidt en smeekt, hebt begunstigd, daar Gij haar waarlijk naar Uw duidelijke Koninkrijk hebt geleid en haar Uw verheven Roep in deze vergankelijke wereld hebt laten horen en Uw tekenen die bewijzen dat Uw zegevierende bewind over alle dingen is verschenen hebt laten waarnemen. O mijn Heer, ik draag hetgeen zich in mijn schoot bevindt aan U op.</p><hr />

<h2 class="list"><a href="../../prayer/unsorted/nl/bpn9736/">Prayer bpn9736 in Nederlands</a></h2>
<p>*Kom tezamen in pure blijdschap en reciteer dit gebed bij het begin van de vergadering:
O Gij Heer van het Koninkrijk! Al zijn wij hier fysiek aanwezig, wordt ons betoverde hart weggevoerd door Uw liefde, en raken wij in vervoering door de stralen van Uw schitterend gelaat. Zwak als wij zijn, zien wij uit naar de openbaringen van Uw macht en kracht. Arm als wij zijn, zonder goederen of middelen, toch halen wij rijkdommen uit de schatten van Uw Koninkrijk.</p><hr />

<h2 class="list"><a href="../../prayer/unsorted/nl/bpn9737/">Prayer bpn9737 in Nederlands</a></h2>
<p>*Gebed om bij de sluiting van de vergadering van de Geestelijke Raad te zeggen.
O God! O God! Zie vanuit Uw onzichtbare koninkrijk van één-zijn hoe wij in deze geestelijke vergadering bijeen zijn, in U gelovend, vol vertrouwen in Uw tekenen, standvastig in Uw Verbond en Testament, tot U aangetrokken, aangestoken met het vuur van Uw liefde en oprecht in Uw Zaak. Wij zijn dienaren in Uw wijngaard, verspreiders van Uw religie, toegewijde aanbidders van Uw aangezicht, nederig jegens Uw geliefden, ootmoedig aan Uw deur, en wij smeken U ons te bekrachtigen in het dienen van Uw uitverkorenen, ons bij te staan met Uw onzichtbare scharen, onze lendenen te sterken in dienstbaarheid aan U en ons tot onderdanige en U vererende dienaren te maken die zich met U onderhouden.</p><hr />

<h2 class="list"><a href="../../prayer/unsorted/nl/bpn9738/">Prayer bpn9738 in Nederlands</a></h2>
<p>icht en glorie, groet en ere zij de Handen van Zijn Zaak, door wie het licht van standvastigheid heeft geschenen en de waarheid is vastgesteld dat de macht om te kiezen berust bij God, de Krachtige, de Machtige, de Onbeperkte, door wie de oceaan van gaven is aangezwollen en de geur van Gods genadige gunsten, de Heer der mensheid, is verspreid. Wij smeken Hem –verheven is Hij– hen te beschutten met de kracht van Zijn scharen, hen te beschermen met de macht van Zijn heerschappij en hen te helpen met Zijn onbedwingbare kracht die over al het geschapene heerst.</p><hr />

<h2 class="list"><a href="../../prayer/unsorted/nl/bpn9740/">Prayer bpn9740 in Nederlands</a></h2>
<p>Verheerlijkt zijt Gij, o mijn meedogende Heer! Ik smeek U bij het geraas van de oceaan van Uw heilige woorden, en bij de menigvuldige tekenen van Uw opperste soevereiniteit, de overtuigende bewijzen van Uw goddelijkheid en de verborgen mysteriën die in Uw kennis verscholen liggen, mij Uw genade te verlenen om U en Uw uitverkorenen te dienen, en mij in staat te stellen plichtsgetrouw de Huqúq te schenken die Gij in Uw Boek hebt verordend.</p><hr />

<h2 class="list"><a href="../../prayer/unsorted/nl/bpn9742/">Prayer bpn9742 in Nederlands</a></h2>
<p>Geprezen zijt Gij, o mijn God, dat Gij Naw-Rúz hebt ingesteld als een feestdag voor hen die de Vasten hebben gehouden uit liefde voor U en zich hebben onthouden van al wat U weerzinwekkend is. Vergun, o mijn Heer, dat het vuur van Uw liefde en de gloed die de door U opgelegde Vasten teweeg heeft gebracht hen in vlam zet voor Uw Zaak, en laat hen zich bezighouden met het U eren en gedenken.</p><hr />

<h2 class="list"><a href="../../prayer/unsorted/nl/bpn9743/">Prayer bpn9743 in Nederlands</a></h2>
<p>Mijn God, mijn Vuur en mijn Licht! De dagen die Gij in Uw Boek de Ayyám-i-Há hebt genoemd zijn begonnen, o Gij die de Koning van namen zijt, en de Vasten die Uw verhevenste Pen heeft opgelegd aan allen die in het rijk van Uw schepping zijn nadert. Ik smeek U, o mijn Heer, bij deze dagen en bij al diegenen die zich gedurende deze periode aan het koord van Uw geboden hebben vastgeklemd en de handgreep van Uw voorschriften hebben gevat, te geven dat aan iedere ziel een plek wordt toebedeeld binnen de grenzen van Uw hof, en een zetel bij de openbaring van de luister van het licht van Uw aangezicht.</p><hr />

<h2 class="list"><a href="../../prayer/unsorted/nl/bpn9745/">Prayer bpn9745 in Nederlands</a></h2>
<p>In Naam van Hem die is beloofd in de Boeken van God, de Alwetende, de Welingelichte! De vastendagen zijn gekomen, de dagen waarop die dienaren die rondom Uw troon cirkelen en Uw tegenwoordigheid hebben bereikt vasten. Zeg: o God van namen en schepper van hemel en aarde! Ik smeek U bij Uw Naam, de Alglorierijke, het vasten te aanvaarden van hen die vasten uit liefde voor U en omwille van Uw welbehagen, en die volbrengen wat Gij hun in Uw Boeken en Tafelen hebt opgedragen.</p><hr />

<h2 class="list"><a href="../../prayer/unsorted/nl/bpn9751/">Prayer bpn9751 in Nederlands</a></h2>
<p>Gij ziet, o God van Barmhartigheid, Gij Wiens kracht al het geschapene doordringt, deze dienaren van U, Uw slaven, die overeenkomstig het welbehagen van Uw wil overdag de door U voorgeschreven vasten nakomen, die bij het krieken van de dag opstaan om van Uw Naam te gewagen en Uw lof te bezingen, in de hoop hun deel te verkrijgen van de voortreffelijkheden die bewaard liggen in de schatkamers van Uw genade en milddadigheid.</p><hr />

<h2 class="list"><a href="../../prayer/unsorted/nl/bpn9752/">Prayer bpn9752 in Nederlands</a></h2>
<p>*”Deze dagelijkse verplichte gebeden en enkele andere speciale gebeden, zoals het Genezingsgebed en de Tafel van Aḥmad, zijn door Baha’u’llah met bijzondere kracht en betekenis bekleed en moeten daarom als zodanig worden aanvaard en door de gelovigen worden gereciteerd met onvoorwaardelijk geloof en vertrouwen, opdat zij steeds inniger in God zullen opgaan en zich steeds meer vereenzelvigen met Zijn wetten en voorschriften.” - Uit een brief geschreven namens Shoghi Effendi.</p><hr />

<h2 class="list"><a href="../../prayer/unsorted/nl/bpn9754/">Prayer bpn9754 in Nederlands</a></h2>
<p>*(Deze Tafel wordt gelezen bij de graftomben van Baha’u’llah en Bab , en wordt ook vaak gebruikt bij Hun gedenkdagen.)
De lof die vanuit Uw verhevenste Wezen is verschenen en de glorie die vanuit Uw luisterrijkste Schoonheid is voortgekomen ruste op U, o Gij die de Manifestatie van Grootheid zijt, en de Koning van Eeuwigheid, en de Heer van allen die in de hemel en op aarde zijn! Ik betuig dat door U de soevereiniteit van God en Zijn heerschappij, en de majesteit van God en Zijn grootheid zijn onthuld, de Dagsterren van aloude pracht hun luister in de hemel van Uw onherroepelijk gebod hebben verspreid, en de Schoonheid van de Ongeziene helder schijnt boven de horizon der schepping.</p><hr />

<h2 class="list"><a href="../../prayer/unsorted/nl/bpn9755/">Prayer bpn9755 in Nederlands</a></h2>
<p>*(Dit door Abdu’l-Baha geopenbaarde gebed wordt bij zijn graftombe gelezen. Het wordt ook voor persoonlijk gebed gebruikt.)
*Al wie dit gebed met innige ootmoed reciteert, zal vreugde en blijdschap brengen in het hart van deze dienaar; het zal zijn als hem van aangezicht tot aangezicht ontmoeten.
Hij is de Alglorierijke! O God, mijn God! Ootmoedig en met tranen in de ogen hef ik mijn smekende handen tot U en verberg ik mijn gelaat in het stof van Uw Drempel, verheven boven de kennis van de geleerden en de lof van allen die U verheerlijken.</p><hr />

<h2 class="list"><a href="../../prayer/departed/bh09085/nl/">Prayer for the Dead in Nederlands</a></h2>
<p>#Gebed voor de doden
*Het Gebed voor de doden is het enige verplichte bahá’í-gebed dat gezamenlijk gereciteerd moet worden; het moet door één gelovige gereciteerd worden terwijl alle aanwezigen in stilte staan. Baha’u’llah heeft toegelicht dat dit gebed alleen vereist is als de overledene 15 jaar of ouder is, dat het reciteren ervan vooraf moet gaan aan de teraardebestelling van de overledene en dat het niet vereist is zich tijdens dit gebed naar de Qiblih te wenden.</p><hr />

<h2 class="list"><a href="../../prayer/common-tablets/ab00204mar/nl/">Tablet of the Holy Mariner in Nederlands</a></h2>
<p>*“Bestudeer de Tafel van de Heilige Zeevaarder, opdat u de waarheid leert kennen, en beseft dat de Gezegende Schoonheid toekomstige gebeurtenissen volledig heeft voorzegd. Laat hen die waarnemen gewaarschuwd zijn” - Abdu’l-Baha
Hij is de Genadige, de Inniggeliefde! O Heilige Zeevaarder! Gelast uw ark van eeuwigheid voor de Hemelse Schare te verschijnen, Geprezen zij mijn Heer, de Alglorierijke! laat haar te water op de aloude zee, in Zijn Naam, de Wonderbaarlijkste, Geprezen zij mijn Heer, de Alglorierijke!</p><hr />

<h2 class="list"><a href="../../prayer/healing/bh01313nam/nl/">Thy name is my healing in Nederlands</a></h2>
<p>Uw Naam is mijn genezing, o mijn God, en het U gedenken is mijn medicijn. U nabij te zijn is mijn hoop, en liefde voor U is mijn metgezel. Uw erbarmen met mij is mijn genezing en mijn steun in deze wereld en in de wereld die komen gaat. Gij zijt waarlijk de Almilddadige, de Alwetende, de Alwijze.
(Source category: Genezing) (Bahaiprayers.net ID: 9584)</p><hr />

</div>


	
        </div>


<script>



if (navigator.serviceWorker.controller) {
  console.log('active service worker found, no need to register')
} else {
  
  navigator.serviceWorker.register('\/pwabuilder-sw.js', {
    scope: './'
  }).then(function(reg) {
    console.log('Service worker has been registered for scope:'+ reg.scope);
  });
}
</script>

</body>
</html>
